\id MAT
\ide UTF-8
\rem Copyright Information: Creative Commons Attribution-ShareAlike 4.0 License
\h मत्ती
\toc1 मत्ती
\toc2 मत्ती
\toc3 मत्ती
\mt1 Matthew
\mt1 मत्ती
\imt भूमिका
\ip मति रचित सुसमाचार ऐ शुभ संदेश दैता कि यीशु मसीह ऐ उध्दारकर्ता आ जैनि ऐईणै वाई भविष्यवाणी क्यौरी आ।परमेश्वरै पुरांणै नियमा मझ हजार साल पेहिलै अपडै लौका सेईतै क्यौरी वाचा तैसै उध्दारकर्ता ला पुरा क्या।ऐ शुभ संदेश केवल यहुदी लौका कैरै तैईनि ऐ ना, जैस मझ यीशु पैदा भुआ कनै पला पोसा,पर पुरै संसारैरै तैईनि आ। मति रचित सुसमाचार बड़ै ऐ सावधानिपूर्वक व्यवास्थित क्यौरा आ।ऐसैरि सिरूआत यीशु मसीहरै जन्मैरै विवरणा कना भुता,फिरि तैसैरै वपतिस्मा कनै परिक्षाईरा वर्णन आ,कनै तां गलील प्रदेशा मझ प्रचार,शिक्षा कनै चंगा कानैरी सेवाईरा वर्णन आ।ऐस कना बाद ऐस सुसमाचारा मझ यीशुरी गलील सेईतै यरूशलेमा तेईनि यात्रा कनै यीउरा जीवनैरै लाष्ट सप्ताईरी घटनाईरा वर्णन आ जैसैरी प्रकाष्टता तैसैरा क्रूसा पन चढाया गांहणा कनै पुनरूत्थान आ।ऐस सुसमाचारा मझ यीशु अक महान गुरूरै रूपा मझ प्रस्तुत क्यौरा आ।तैस परमेश्वरैरी व्यवास्थाईरी व्याख्या कांनैरा अधिकार आ कनै सै परमेश्वरैरै राज्यैरी शिक्षा दैता।तैसैरी शिक्षाई पंजा भागा मझ बैड़ी सखता;(1) पहाड़ी उपदेश,जै स्वर्ग राज्यरै नागरिका कनै चरित्र,कर्तव्य,विशेषाधिकार कनै लाष्ट आशाई सेईतै सम्वधित आंतै।(अध्याय 5-7),(2)बाहरा शिष्यनी सेवाकार्य कैरै तैईनि प्ररिक्षण दैणा( अध्याय 10) , कनै (3)स्वर्गैरै रज्यै संम्बभित द्रष्टात (अध्याय 13) ( 4) शिष्यता सेईतै सम्बन्धित शिक्षाई (अध्याय 18)कनै (45)स्वर्ग रज्यैरै आगमन कनै वर्तमान युगैरै अन्त सेईतै सम्बन्धित शिक्षाई (अध्याय 24-25) ।
\iot रूप रेखा ;
\io1 वंशा वली कनै यीशु मसीहरा जन्म 1 : 1 - 2 : 23
\io1 यहु न्ना बपतिस्मा दैणै वाऐरा सेवाकार्य 3 : 1 - 12
\io1 यीशुरा बपतिस्मा कनै परीक्षा 3 : 13 - 4 : 11
\io1 गलीला मझ यीशुरी जनसेवा 4 : 12 - 1 8 : 25
\io1 गलील कना यरूशलेम यात्रा 19 :1 - 20 : 34
\io1 यरूशलैम मझ लाष्ट हफ्ता 21 : 1 - 27 : 66
\io1 प्रभु यीशुरा पुनरुत्थान कनै तैसैरा दिखाई दैणा 28:1-20
\c 1
\s यीशुरी वंशावली
\p
\v 1 अब्राहिमैरि सन्तान,दाउदैरि सन्‍तांन,यीशु मसीह री बंशावली।
\v 2 अब्राहिमा कना इसहाक पेईदा भुआ; इसहाका कना याकुब पेईदा भुआ, कनै याकुब कना यहुदा जां तैसैरै भा पेइदा भुऐ।
\v 3 यहुदा कना फिरिस,कनै यहुदा जां तामारा कना जोरह पेइदा भुआ; कनै फिरिस कना हिस्त्रोन पेइदा भुआ, जां हिस्त्त्रोन कना एराम पेइदा भुआ।
\v 4 कनै एरामा कना अम्मीनादाब पेइदा भुआ; जां अम्मीनादाब कना नहशौन जां नहशौना कना सलमोन पेईदा भुआ।
\v 5 जां सलमोना कनै राहबा कना बोअज पेइदा भुआ। जां बोअज जां रूत कना औबेद पेइदा भुआ; जां ओबेद कना यिशै पेईदा भुआ।
\v 6 जां यिशै कना दाऊद राजा पेइदा भुआ।
\v 7 जां दाउद कना सुलैमान तैसै जैनैनि कना पेइदा भुआ जै पेहिलै उरिय्याहेरि लाड़ी थी।
\v 8 जां सुलैमाना कना रहबाम पेइदा भुआ; जां रहबामा कना अबिय्याह पेईदा भुआ; जां अबिय्याह किनआसा पेइदा भुआ,जां आसा कना यहोशपात पेइदा भुआ,जां यहोशपाता कना योराम पेईदा भुआ, जां योरामा कना उज्जियाह पेईदा भुआ।
\v 9 जां उज्जियाह कना योताम पेईदा भुआ; जां योतामा कना आहाज पेईदा भुआ जां आहाजा कना हिजकिय्याह पेईदा भुआ।
\v 10 जां हिजकिय्याह कना मनश्शिह पेइदा भुआ, मनश्शिह कना आमोन पेईदा भुआ, आमौन कना योशिय्याह पेईदा भुआ।
\v 11 जां बन्दी भौ करि बाबुल गाहणैरै टैंमां योशिय्याह कना यकुन्याह, कनै तैसैरै भा पेईदा भुऐ।
\v 12 बन्‍दी भौ करी बाबुल पूजाणा कना बाद यकुन्याह कना शशलतिएल पेइदा भुआ, जां शशलतिएल कना जरुब्बाबिल पेइदा भुआ।
\v 13 जां जरुब्बाबिल कना अबीहूद पेईदाभुआ, जां अबीहूद कना इल्याकीम पेईदा भुआ,जां इल्याकीम कना अजोर पेईदा भुआ।
\v 14 जां अजोर कनासदोक पेईदा भुआ, सदौक कना अखीम पेईदा भुआ, जां अखीम कना इलीहूद पेईदा भुआ।
\v 15 जां इलिहूद कना इलियाजार पेईदा भुआ ,जां इलियाजारा कनामतान पेईदा भुआ, जां मताना कना याकुब पेईदा भुआ।
\v 16 जां याकुबा कना युसुफ पेईदा भुआ जे मरियमैरा लाड़ा थ्या जैस कना यीशु जै मसीह केहलैयूंता पेईदा भुआ आत्मा।
\v 17 अब्राहिमा कना दाउदा तैनि चोहुदा पीढ़ी भुई जां दाउदा कना बाबुलानि बन्दी भौ करी पूजाणा तेईनि चोहुदा पीढ़ी जां बन्दी भौ करी बबुलानि पूजाणैरै टैंमा कना लै करि मसीह तेईनि चोहुदा पीढ़ी भुई।
\s यीशुरा जन्म
\p
\v 18 ऐबै यीशु मसीह रा जन्म एसै तराही भुआ कि जां तैसैरि मा मरियमैरि मगणी युसुफा सुण भौ गैई,ता तैन्हैरै किठियूंणा कना पेहिलै कना सै पवित्र आत्माईरि ओर सेईतै सै कुवारि दुपरांणी भौरी थी।
\v 19 ता तैसेरै लाड़ै यूसफै जै धरमी थ्या तैसै बदनाम न काना चांहता हि, तैसै चुपकै सेईतै त्‍यागी दीणैरा मन बणा।
\v 20 जेखणि सै ऐन्हा गला कैरि सौची मझ थ्या तां प्रभूरा स्वर्गदूत तैस सुपनै मझ लेहियूं णा लगा; हे युसुफ दाऊदैरी सन्तांन, तू ऐपतड़ी लैड़ी मरियमानि अपड़ै एदी नीणा कना मैइ डैरियै; केईनि कि जै तैसैरै पैटा आ, सै पवित्रे आत्माईरि ओर सेईतै आ।
\v 21 तैसै पुत्र जमणां तू तैसैरु नां यीशु रखै; केईनि कि सै अपड़ै लौका कैरा तैन्हैरै पापा कना बंचाला करैला।
\v 22 ऐ सारु किछ ऐठणीरै तेईनि भूं कि जै वचन मालकै भविष्यवक्ता ला बौलौरा थ्या, सै पूरा भुया।
\v 23 कि, तका अक कुंवारी दुपरांणी भूणी, जां अक पत्र जमैली जां तैसैरु ना इम्मानुएल रैखियूंणू, जैसैरा मतलव भूणा, परमेश्वर असूं सेईतै आ।
\v 24 ता यूसुफ निदरै कना जागि करि प्रभूरै स्वर्गदूत आज्ञाई अनुसार एपड़ी लैड़ी अपड़ै एदि लैया।
\v 25 कने जां तेईनि तैसै पुत्र न जंमा, तां तेईनि सै तैस किन न ग्या: जां तैनि तैसैरु ना यीशु रखु।
\c 2
\s ज्योतिष्या कैरा आगमन
\p
\v 1 हेरोदेस राजऐरि धियैड़ीया मझ जेखणी यहुदियाईरै बैतलहम मझ यीशुरा जन्म भुआ, ता तका पुरवा कना कई ज्यौतिषी यरुशलेमा मझ एईछी करी पुछणा लगै।
\v 2 यहुदिया कैरा राजा जैसेरा जन्म भौरा आ, कौड़ी आ? केईनि कि आई पूर्वा मझ तैसैरा तारा तकाऊरा, जां तैसनि प्रणाम काना यौऊरांतै।
\v 3 ऐ शुणी करि हेरोदेस राजा जां तैस सुण सारा यरुशलेम घबरा ग्या।
\v 4 जां तैनि लौका कैरै सभ महायाचक जां शास्त्री किठै करि करि तैन्हां कना पुछु, कि मसीह रा जन्म कौड़ी भूणां चेहिंता?
\v 5 तैन्है तैस सुण बौलु, यहुदिया कैरै बैतलहम मझ, केईनि कि भविष्यवक्तै ऐक्यू लिखौरु आ।
\v 6 कि हे बैतलहम, जै यहुदा कैरै दैशा मझ आ, तू कौई रीति ल यहुदा कैरै अधिकैरिया मझ सभनियां कना छौट्टा न आ, केईनिकि तुवा मझां अक अधिपति निकअना जै मिंडी प्रजाई इस्राएला कैरि रखवाली करैला।
\v 7 तां हरोदैसै ज्यौतिषियानि चुपचाप शदा करि पुछु, कि तारा ठीक कौस टैंमा लैहयोऊरा थ्या।
\v 8 जां तैनि ऐक्यू बौलि करि सै बैतलहम भैइजै कि गाई करि तैस बालकैरै बारै ठीक-ठीक पता करा, जां जेखणी सै मैई ग्या ता मूंनि खबर करा, तां कि आऊं बि एईछि करि तैसनि प्रणाम कैरुं।
\v 9 सै रैजैरी गल शुणी करि चलि गियै,जां तका जै तारा तैन्है पूरवा मझ तकाउरा थ्या, सै तैन्हैरै आघै आघै चला, जां जैड़ी बालक थ्या,तैसै ठाहरी प्रन रुकि ग्या।
\v 10 तैस तारै तका करि सै बड़ै आनन्‍दित भुऐ।
\v 11 जां तैस घरा गाही करि सै बालक तैसेरी माई मरियमा सैइतै तका, जां मूहैरे भारै गिरि करि तैसनि प्रणाम क्या; अपड़ा अपड़ा थेइला खौलि करि तैसनि सुन्न , जां लोहबान, जां गन्धरसैरि भैंट चढ़ाई।
\v 12 जा सुपनै मझ ऐ चितौनि पा करि कि हेरोदैसा किन फिरी ना गाहणु, सै दूसरै रसतै किन भौ करि अपड़ै दैशानि चली गियै।
\s मिस्त्र दैशंनि गांहणा
\p
\v 13 तानहैरै गाहणा कना बाद तका,प्रभूरै ऐकि स्वर्गदूत सुपनै मझ युसुफा नि लैहि करि बौलु,उठ, तैस बालका जअं तैसेरि माईनि लै करि मिस्रैरै दैशानि नहशि गअ; जां जेखणि तेइनि अऊं ताऊ सुण न बौलुं तांतेईनि तैड़ी ऐ रीहणु; केईनि कि हेरोदैस ऐस बालका तौपणा पन आ कि तैस मरवा दिया।
\v 14 सै राति ऐ उठि करि बालक जां तैसैरि माइनि लै करि मिस्रानि चलि ग्या।
\v 15 जां हेरोदेसैरै मरना तेईनि तेदये रीहा, ऐठणिरै तेइनि कि सै वचन जै मालकै भविष्यबक्ता बौलौरा थ्याकि मीं अपड़ै पुत्रानि मिस्‍त्र कना बुलावा पूरा क्या।
\v 16 जेखणी हेरोदेसै ऐ तकाउं कि ज्यौतिषयै मूं सुण झूठ क्यू, तां सै गुसै सेईते भैरि ग्या, जां लौका नि बभैजि करि ज्यौतिषया कना ठीक ठीक पुछी करि टैंमा अनुसार बैतलहम जां तैसैरै आस पासैरै सारै छोकरुआनि जै दुंई सालैरै या तैत कना हैलकै थ्यै मरवा दितै।
\v 17 तां जै वचन यिरमयाह भविष्यवक्ता बौलौरा थ्या, सै पूरा भुआ।
\s मिस्त्र दैशा कना लौटणा
\p
\v 18 कि रामाह मझ अक करुण-नाद शूणाई दिति, रूणा जां बड़ा विलाप,राहेल अपड़ै बालका कैरै तेइनि रूंति थी, जां शांत न भूणा चांथी,केईनि कि सै आ न
\v 19 हेरोदेसेरै मरना कना बाद तका,मालकैरै स्वर्गदूत मिस्‍र मझ यूसुफानि सुपनै मझ लैही करि बौलु।
\v 20 कि उठ, बालकानि जां तैसेरि माई लै करि इस्राएलैरै दैशा मझ चलि गाह, केईनि कि जै बालकेरै प्राण लीणा चाहथै थ्यै, सै मरि गियै।
\v 21 सै उठा, जां बालकानि जां तैसेरि माईनि लै करि इस्राएलैरे दैशा या।
\v 22 पर ऐ शुणि करि कि अरिखलाउस अपड़ै माई बाबैरि ठाहरि याहुदिया पन राज काता , तैड़ी गाहणां कना डरा; जां सुपनै मझ चितौनि पा करि गलील दैशानि चलि ग्या।
\v 23 जां नासरत नाइऐरै नगरा गाहि बसा, तांकि सै वचन पूरा भूया, जै भविष्यवक्ता आ बौलौरा, कि सै नासरि कैहलेइयुंणा।
\c 3
\s युहन्ना बपतिस्मा दैणै वआ
\p
\v 1 तैन्हा धियैड़िया यूहन्ना बपतिस्मा दीणै बा आ ऐईछि करि यहुदिया कैरै जंगला मझ प्रचार कांना लगा कि,
\v 2 मन फैरा , केईनि कि सुरगैरा राज नीड़ एईछि ग्या।
\v 3 ऐ सैहै आ जैसैरि चरचा यशायाह भविष्यवक्‍तऐ की कि जंगला मझ अक पुकारनै बाऐरा शब्द भूंता, कि प्रभूरा रस्ता तियार करा, तैसैरि सिड़कै सिधि करा।
\v 4 ऐ यूहन्ना ऊंटेरा रौमैरा लिकड़ै लाऊरै थ्यै, जां ऐपड़ी पिठी पन चमड़ैरा पैटुआ बनहौरा थ्या, जां तैसैरा खांणा टिडी जां बण मैखीर थियूं।
\v 5 तां यरुशलेमैरे जां हौरै सारै यहुदिया कैरै, जां यरदनैरैआस पासैरै सारै दैशेरै लौक तैस किनि निकीइ यै।
\v 6 जां अपड़ै अपड़ै पापानि मनि करि यरदन नैदी मझ तैस कना बपतिस्मा लिया।
\v 7 जेखणी तैनि बड़ै सारै फरिसि जां सदूकियनि बपतिस्मा लैणैरै तैइनि ऐईंतै लधै, ता तैन्हां सुण बौलु।कि हे कीड़ा कैरै छोकरुऔ, तुआंनि कुनि जताऊं ,कि एईणै बाऐ गुसै कना नशाह?
\v 8 ता मन फैरनैरै योगियै फल अणां।
\v 9 जां अपड़ै अपड़ै मना मझ ऐ मैइ सौचा कि आसैड़ा बाबा अब्राहिम आ, केईनि कि आऊं तुआं सुण बौलता कि परमेश्वर ऐन्हां घौड़ा कना अब्राहिमैरै तेइनि सन्तांन पेईदा करि सखता।
\v 10 जां ऐबै कुलहाड़ा बुटा केरि सीरा पन रखौरा आ, एठणिरै तेईनि जै जै बुट अच्छा फल ना अणता, सै बैढियूंणा जां आगि मझ सुटियूंणा।
\v 11 आऊं ता पैणी ला तुआंनि मन फैरनैरा बपतिस्मा दींता, पर जै मूं बाद एईणै बाआ आ सै मूं कना शक्तिशालि आ; आऊं तैसेरि जुटि उठाणा यौगियै ना,सै तुआंनि पवित्र आत्मा जां आगी ला बपतिस्मा दैला।
\v 12 तेसैरा सूप तैसैरै हथा मझ आ, जां सै अपड़ा खलिआंन ऐछी रीति सेईतै शुध करैला, जां ऐपड़ी किणकैनि ता खतै मझ किठा करैला, पर भूसी तैसै आगि मझ जाअनि जै हिशणेरि न भूंणी।
\s युहन्नै दुवारा यीशुरा बपतिस्मा
\p
\v 13 तेस टैंमा यीशु गलीला कना यरदनैरै कनारै पन युहान्नै किन तैस कना बपतिस्मा लीणा या।
\v 14 पर यूहन्ना ऐकियुं बौलि करि तैस रौकणा लगा, कि मूंनि तिंडै हथै ला बपतिस्मा लीणैरि जैरुरत आ, जां तू मूं किन या?
\v 15 यीशु तैसनि जुबाब दिता, कि ऐबै ता ऐतियूं ऐ भूणा दै, केईनि कि असूं ऐसै रीती ला सैरि धरमिकताइनि पूरा काना उचित आ, तां तैनि तैसैरि गल मनि ली।
\v 16 जां यीशु बपतिस्मा लै करि झट पैणीं कना प्रन या, जां तका, तैसैरै तेईनि सुरग खुलि गियूं; जां तैनि परमेश्वरैरि आत्माईनि कबूतरैरि नाई उतरतै जां अपड़ै प्रन ऐंईता तका।
\v 17 कनै तका, ऐ सुरगा कना अवाज भुई, किऐ मिंडा पियारा पुत्र आ, जैत कना आऊं खुश भुआ।
\c 4
\s यीशुरी परिक्षा
\p
\v 1 तां तैस टैमा आत्मा यीशुनि जंगला मझ लै गैई, ताकि शैतान कना तैसैरि परिक्शा भुईया।
\v 2 सै चाहे धियैड़ि जां चाहे राति, बगैर उपास अहारै रीहा , अंत मझ तैसनि भुरूख लगि।
\v 3 तां परखणै बाऐ नीड़ एईछी करि तैस सुण बौलु, अगर तू परमेश्वरैरा पुत्र आ ता बौलि दै, कि ऐक्यै घौड़ रोटि भुई गैहिया।
\v 4 तैनि जुबाब दिता, कि लिखौरु आ कि मेहिणू सिर्फ रोटी ऐ ला न, पर हर एकि वचनै ला जै परमेश्वरैरु मुहा कना निकअता कना जींता रीहणा।
\v 5 तां शैतान तैस पवित्र नगरा लै ग्या जां मंदरैरै कंगूरै पन खड़ा क्या।
\v 6 जां तैस सुण बौलु कि अगर तु परमेश्वरैरा पुत्र आ ता अपड़ै आपानि उंडा छिड़ाई दै, केईनि कि लिखौरु आ कि , सै तिंडै बारै मझ अपड़ै स्वर्गदूतनि आज्ञा दैला , जां सै ताऊनि हथों हथ चुकि लैलै , कौड़क्यांन ऐन भुया कि तिंडै पैइड़ानि ठेस लैग्या।
\v 7 यीशु तैस सुण बौलु,ऐक्यू बि लखौरु आ, कि तू प्रभू अपड़ै परमेश्वरैरि परिक्शा मैइ करै।
\v 8 फिरि शैतान तैस एकि बहुत बड़ै पहाड़ा पन लै ग्या जां सारे संसारैरा राज जां वैभव लुहाइ करि,
\v 9 तेस सुण बौलु, कि अगर तु गिरि करि मूनि प्रणाम करैला, ता आऊं सभ किछ ताउनि दी दैला।
\v 10 तां यीशु तैस सुण बौलु, हे शैतान दूर भुई गा,केईनि कि लिखौरु आ कि तु प्रभू अपड़ै परमेश्वरनि प्रणाम कर , जां सिर्फ तैसैरि सेवा कर।
\v 11 तां शैतान तैस कना चली ग्या,जां तका स्वर्गदूत एईछि करि तैसैरि सेवा काना लगै।
\s यीशुरै सेवाईरै कम शुरू
\p
\v 12 जां तैनि ऐक्यू शुणु कि यूहन्ना पैकड़ैई ग्या, तां सै गैलीलानि चलि ग्या।
\v 13 जां नासरतानि छडी करि कफरनहूमा मझ जै झीलिरै कनारै जबुलून जां नपलतालिरै दैशा मझ गाही करि रीहणां लगा।
\v 14 तांकि जै यशायाह भविष्यवक्तै बौलौरु थियुं, पूरू भुया।
\v 15 कि जबलून जां नपतालिरै दैश , झीलीरै रसतै यरदनरै पार हौरनियां जातिया कैरा गलील।
\v 16 जे लौक अंधकारा मझ बैठौरै थ्यै, तैन्है बड़ी जोति तकाई; जां जै मोऊतिरै दैशा जां छांऊलि बैठौरै थ्यै, तैन्हां पन जोति चमकि।
\v 17 तेस टैमा कना यीशु प्रचार काना जां ऐक्यू बौलणु शुरु क्यू, कि मन फैरा केईनि कि सुरगैरा राज नीड़ या।
\s पेहिलै चैलै शदाई
\p
\v 18 तेनि गैलीलीरि झीलीरै कनारै फिरतै दौ भा अर्थात शमौन जै पतरस कैहलैइयूंथा,जां तैसैरा भा अन्द्रियास झीली मझ जाल सुटतै तकाई; केईनि कि सै मछुवारै थ्यै।
\v 19 जां तैन्हां सुण बौलु, मूं पिचालीं चलि एईछा, तां अऊं तुआंनि मेहणुआं पकड़नाहरा बणाला।
\v 20 सै झट जाल छडी करी तैस पिचालीं भौ लियै।
\v 21 जां तैड़ाहं अघरयाली गही करि , तैनि हौरे दौ भा अर्थात जब्‍दीरै पुत्र याकुब जां तैसैरा भा यूहनैनि अपड़ै बाबै जब्दी सुण नावी पन अपड़ै जालानि सुधारतै तकाई, जां सै बि शिदाई।
\v 22 सै झट नाव जां अपड़ै बाबैनि छडी करि तैस पिचालीं चलि पियै।
\s यीशुरा रोगी ठीक काना
\p
\v 23 जां यीशु सारै गलीला मझ फिरता भुआ तैन्हां आराधनलया मझ उपदेश काता रया, केरि सभाई मझ उपदैश काता जां राज्यैरा सुसमाचार प्रचार काता, जां लौका कैरि हर प्रकारेरी बिमैरि जा दुर्बलताई दूर काता रया।
\v 24 जां सारै सुपुज्जा मझ तैसैरा यश फैलि ग्या, जां लौक सारै बिमारनि,जै नाना प्रकारैरि बिमैरीया जां दुखा मझ जैकड़ियोउरै थ्यै, जां जैन्हा मझ दुष्‍ट आत्माई थी, मिर्गी बाऐ, जां झौला कैरै मारौरै तैस किन अणै जां तैनि सै ठीक क्यै।
\v 25 जां गलील कने दिकापुलिस जां यरुशलेम जां यहुदिया जां यरदनैरै पार कना भीड़ीरी भीड़ तैस पिचालीं चली।
\c 5
\s यीशुरा पहाड़ी उपदेश
\p
\v 1 सै ऐसै भीड़ी तका करि पहाड़ा पन चढ़ी ग्या, जां जेखणी बेशि ग्या ता तैसैरै चैलै तैस किन बेशि ग्यै।
\v 2 जां सै अपड़ु मूं खौलि करि ऐ उपदैश दीणा लग्गा,
\s धन्य वचन
\p
\v 3 धन्य आंतै सै जै आत्माईरै दीन आंतै, क्यौंकि सुरगैरा राज तैन्हैरा आ।
\v 4 धन्य आंतै सै जै शौक कातै, कैईनि कि तैन्हां शांती मैईणी।
\v 5 धन्य आंतै सै , जै नमन आंतै, कैईकि सै धैरतिरै अधिकारि भूणैं।
\v 6 धन्य आंतै सै ,जै धरमैरै भुरुखणै जां‍ प्यासै आंतै, केईनि कि सैकयै तरिपत कैरियूंणै।
\v 7 धन्य आंते सै जै दयावांन आंतै, केईनी तैन्हां पन दया कैरियूंणि।
\v 8 धन्य आंतै सै, जैन्हैरै मन शुध आंतै। कैईनी कि तैन्हां परमेश्वर तकाणा।
\v 9 धन्य आंतै सै,जै मेल करवांणार आंतै, कैईनीकि सै परमेश्वरैरै पुत्र कैहलैइयूंणै।
\v 10 धन्य आंते सै जै धरमैरै कारण सैतैइयूंथै, कैईकि सुरगैरा राज तैन्हैरै आ।
\v 11 धन्य भुया तुऐ, जां मेहिणु मिंडै कारण तुआड़ी निंदा कैरिया जां सतैया जां झूट बौलि करि तुआड़ै बिरौधा मझ सभ प्राकारेर बुरि गलै बौलिया।
\v 12 आनन्दित जां मगनभूणू क्यौकि तूआड़ै तेईनि सुरगा मझ बड़ा फल आ, एठणिरै तेइनितैन्हां सै भविष्यवक्तानि जै तुआं कना पेहिलै थ्यै ऐसै रीती ला सताउरे थ्यै।
\s नमक कनै ज्योति
\p
\v 13 तुऐ धैरतिरै लूण आंतै, अगर लूणैरा सुवाद बिगड़ी गैहिया ता,सै कुसै चीजै ला नमकीन करैलै? फिरी सै कौस कमैरा न आ सिर्फ ऐ कि भेईर सुटि दियौ,जां मेहिणुरै पैइड़ा हैटां रगड़ी सुटियौ।
\v 14 तुऐ संसारैरि जौति आं, जै नगर पहाड़ा पन बसौरु आ सै छपी न सकतु।
\v 15 लौक दियआ जाई करि पैमाने हैट न पर दीयूंटा पन रखतै,तां तैत ला घऱेरै सभनियां लौकानि परागड़ु पुजतु।
\v 16 तींऐ तुआड़ा उजियाला मेहिणुआं कैरै सामणै चेमक्या कि सै युआड़ै भला कमानि तकाकरि तिंडै बाबैरि , जै सुरगा आ, बैडियैइ करवांता।
\s व्यवस्थारी शिक्षा
\p
\v 17 ऐ मैई समझा कि अऊं व्यवस्था थ्या भविष्यवक्ता कैरि किताबियनि लोप काना आ याउरा।
\v 18 लोप काना न पर पूरा काना आ याऊरा, केईनि कि अऊं तुआंसुण सच बौलता कि जां तेईनि सुरग जां धैरति टाई न गैहिया,तां तेईनि व्यवस्थाई कना अक मात्रा या अक बिंदु बि बगैर पूरा भूणै न टाअना।
\v 19 ऐठणिरै तेईनि जै कौ ऐन्हां हैलकि कना हैलकि आज्ञाई मझ कुसक्यै एकिनि जौड़िया, जां तींऐ लौकानि शिखरैया, सै सुरगैरा राजा मझ सभनियां हैल्का कैहलैइयुंणा, पर जै कौ तैन्हैरा पालण करैला जां तैन्हांनि शिखराला, सैहै सुरगैरै राजा मझ महान कैहलैयूंणा।
\v 20 केईनि कि आऊं तुआं सुण बौलता कि अगर तुआड़ी धरमिकता शास्त्रीया जां फरिसिया कना बधी करि आ , तातुऐ सुरगैरै राजा मझ कैदि प्रवेश न करि पाणा.
\s गुस्सा कनै हत्या
\p
\v 21 तुऐ शुणी चुकौरै आंतै, कि पूरवकालैरै लौका सुण बौलौरु थियूं कि हत्‍या न कानी, जां जै कौ हत्‍या करैला सै कैचहैरि मझ दण्डा जोगता भौला,।
\v 22 पर आऊं तुआं सुण ऐ बौलता कि , जै कौ अपड़ै भैई पन गुसा करैला,सै कैचैहरि मझ दण्डैरै यौगियै भूणा,जां जै कौ अपड़ै भैइनि निकम्मा बौलैला सै सभाई मझ दण्डैरै योगियै भूणा, जां जै कौ बौलिया, “अरे मूरखा सै नरकेरि आगीरै दण्डेरै यौगियै भूणा।
\v 23 ऐठणिरै तेईनि तु अपड़ी भैंट वैदी पन ला,जां तैड़ी तु याद कर, की मिंडै भैई रै मना मझ मिंडि ओर से कौई बिरौध आ,ता अपड़ी भेंट तैड़ियैवैदिरै सामणै छडी दै।
\v 24 जां गही करि पेहिलै अपड़ै भैई सुण मैल - मिलाप कर,तां एईछि करि अपड़ी भेंट वैदी पन चाढ़।
\v 25 जां तेइनि तु अपड़ै मेदैई सुण रसतै मझ आ,तैस सुन झटपट मेल मिलाप करि लै कौड़िक्यांन ऐतियूं न भुया कि मुदैई ताऊनि हाकिमानी दिया, जां हाकिम ताऊनि सिपैहियानि दिया जां तु बंदघरा मझ सुटि दिता न्या।
\v 26 आऊं ताउ सुण सच बौलता कि, जां तेईनि तु कौड़ी कौड़ी भरि न दिया तां तेईनि तैड़ाहं कना छुटी न पाणा।
\s व्याभिचार
\p
\v 27 तुऐ शुणी चुकोरै आंतै कि बौलौरु आ कि व्यभिचार न कानां
\v 28 पर आऊं ताऊ सुण बौलता कि जै कौ कुसकेई जैनैनि पन कुदरिशटि बैरिआ सै अपड़ै मना मझ तैस सुण व्यभिचार करि चुका।
\v 29 अगर तिंडु देहिणू टीर ताऊनि ठौकर खैलैया, ता तैसै कढी करि ऐपु कना सुटि दै,केईनि किं तिंडै तेईनि ऐहे भला आ कि तिंडै अंगा कना अक नाश भौ गैहिया जां तिंडा सारा शैरीर नरका मझ न सुटियोऊ।
\v 30 अगर तिंडा देहिणा हथ ताऊनि ठौकर खिलैया ता, ता तैस बढी करि ऐपु कना सुटि दै,केईनि कि तिंडै तेईनि ऐहै भला आ कि तिंडै अंगा मझां अक नाश भौ गैहिया त तिंडा सारा शैरीर नरका मझ न सुटियौ।
\s तलाक
\p
\v 31 ऐ बि आ बोलौरु आ कि, जै कौ ऐपड़ी लैड़ीनि त्याग दिया ता तैसनि त्याग पत्र दिया।
\v 32 पर आऊ तुआं सुण बौलता कि जै कौ ऐपड़ी लैड़ीनि व्‍यभिचारै रै अलावा कौसक्यै हौरै कारणा कना छडि दिया तांसै तैस सेईतै व्‍यभिचारि करांता, जां जै कौ तैसै छैडौरि सुण बियाह करवांता, सै व्यभिचार काता।
\s शपथ
\p
\v 33 फिरि तुऐ शुणि चुकौरै आंतै, कि पूरवकालैरै मेहिणुआं सुण बौलौरु थियूं कि झूठी कसम नेई खाणी, पर प्रभूरै तेईनि अपड़ी कसम पूरि कांनि।
\v 34 पर अऊं तुआं सुण ऐक्यू बौलता कि, कैदि कसम नैई खांणी, न ता सुरगैरि केईनि कि सै परमेश्वरैरा सिंगाहसन आ।
\v 35 न धैरतिरि, केईनि कि सै तैसैरै पैइड़ा कैरि चोऊकि आ। न यरुशलेमेरि , केईनि कि सै महाराजैरा नगर आ।
\v 36 अपड़ै शिरैरि बि कसम मेई खाई केईनि कि तु ऐकि शिरवाआनि बि उजआ जां काआ न करि सकता।
\v 37 पर तुआड़ी गल हां ऐरि हां ना ऐरि नां भुया, केईनि कि जै किछ ऐत कना जादू भूंतु सै दुष्टताई ला भूंतु।
\s प्रतिशोध
\p
\v 38 तुऐ शुणी चुकोरै आंतै, किबौलौरु थियूं कि टीरै बदलै टीर, दंतैरै बदलै दंत।
\v 39 पर अऊं तुआं सुण बौलता कि, दुष्टैरा सामणा नेई काना, पर जै कौ तिंडै देहिणी तैलवैड़ी पन थपड़ मैपुज्जा, तैस धैरे दूसरि बि करि दैई।
\v 40 जां अगर कौ तऊ पन नालिश करि तिंडा कुरता लीणा चैहिया, ता तैस दूहर बि लीणा दै।
\v 41 जां अगर तऊ कौ कौस भरी बिगारी मझ लै गैहिया,ता तैस सुण दौ कौस चलि गा।
\v 42 जै कौ ताऊ कना मैग्या, तैसनि दै,जै तऊ कना उधार लीणा चैहिया, तैस कना मूं मेई मौड़ै।
\s शत्रुआ सेईतै प्रेम
\p
\v 43 तुऐ शुणि चुकौरै आंतै किबौलौरु आ कि, अपड़ै पैड़ौसि सेईतै प्रेम रखणा, जां अपड़ै दुशमणा सुण दुशमणि।
\v 44 पर अऊं तुआं सुण बौलता कि अपड़ै दुशमणा सुण प्रेम रखा, जां सतांणै बा आ कैरै तेईनि प्रार्थना करा।
\v 45 जैत ला तुऐ अपड़ै सुरगैरै बाबैरि सन्तांन ठैहरेइयूंणै, केईनि कि सै भला जां बुरा दोइयौ पन अपड़ा सूरज कढता, जां धरमि जां अधरमि दोइयौ पन मेह बरसांता।
\v 46 केईनि कि अगर तुऐ अपड़ै प्रेम रखणै बा आ सूण ऐ प्रेम रखा , ता तुआड़ै तेइनि कुतु फल भूणा? क्या चुंगी लीणै बाऐ बि ऐतियूं ऐ न कातै?
\v 47 जां अगर तुऐ सिर्फ अपड़ै भैइया अनि यैं नमस्कार करा, ता कैणुवां तिया बडा कातै? क्या हौरि जाति बि ऐतियूं न कैती?
\v 48 ऐठणिरै तेइनिचेहितुं कि तुऐ सिध भणा,जैतिया तुआड़ा सुरगैरा बाबा सिध आ।
\c 6
\s दान
\p
\v 1 सावधान रैहा! तुऐ मेहिणुआंनि लुहअनेरै तेइनिअपड़ै धरमैरै कम मेई करा, न ता अपड़ै सुरगैरै बाबै कना किछ फल न पाणा।
\v 2 ऐठणीरै तैइनि जेखणि तु दान करवांता, ता एपु अघपुज्जालिं तुरही मेई बजवाई,जीं कैबटी आराधनालया जां गैया मझ कातै,तांकि लौक तेहेरि बैडियैइ करवांता,आऊं तुआं सुण सच बौलता,कि सै अपड़ा फल पा चुकै।
\v 3 पर जां तु दान करवांता, ता जै तिंडा देहिणा हथ काता, तैस तिंडा बांया न भुझिया।
\v 4 तांकि तिंडा दान गुप्त रिहा; जांह तां तिंडा बाबा जै गुप्त तकांता, ताऊनि प्रतिफल दैला।
\s प्रार्थना
\p
\v 5 पर जां तु प्रार्थना केरिया, ता कैबटिया समान न भुया, केईनि कि लौकानि लुहाअनैरै तेइनि आराधनलया सभाई जां सिड़का कैरै मौड़ा पन खड़ै भो करि प्रार्थना काना तैन्हानि अछु लगतु, आऊं तुआं सुण सच बौलता, कि सै अपड़ा प्रतिफल पा चुकै।
\v 6 पर जां तु प्रार्थना केपुज्जा ता ऐपड़ी कोठरि मझ गा; जां दुवार बंद करि करि अपड़ै बाबे सुन जै गुप्त मझ आ प्राथना कर, जां तां तिंडा बाबा जै गुप्त मझ तकांता आ, ताउनि प्रतिफल दैला।
\v 7 प्रार्थना कातै टैंमा हौरनियां जातिया साही नाऐं बक बक करा, केईनि कि सै समझतै कि तैन्हैरु जादु बौलणै ला तैन्हेरि ऐ शुणियूंणि।
\v 8 ता तुऐ तैन्हैरि नाइ मेई बणा, केईनि कि तुआड़ा बाबा तुआड़ै मगणा कना पेहिलै जाणता, कितुआड़ी कुतु कुतु जैरुरत आ।
\v 9 ता तुऐ ऐसै रीति सुण प्रार्थना कैरियां करा; 'हे असैड़ै बाबा, तु जै सुरगा मझ आ, तिंडा ना पवित्र मैनियौ।
\v 10 तिंडु राज एईछिया, तिंडि इच्छा जीं सुरगा पूरि भूंति तींऐ धैरति पन बि भुया।
\v 11 असैड़ी धियैड़ी भरिरि रोटि आज असूंनि दै।
\v 12 जां जैनि प्रकारै अईअपड़ै अपरैधियनि माप क्यू , तींऐ तु बि असैड़ै अपराधानि माफ कर।
\v 13 जांह असूनि परिक्षाई मझ मैइ लाई, पर दुष्टा कना छडा, केईनि कि राजियै मझ पराक्रम जां महिमा तिंडी ऐ आ। आमीन।
\v 14 ऐठणिरै तेइनि अगर तु मेहणुरै पाप माफ करैला ,ता तुआड़ा सुरगैरा बाबा बि तुआंनि माफ करैला।
\v 15 जां अगर तुऐ मेहिणुआं कैरै अपराधमाफ न करैलै, ता तुआड़ा बाबा बि तुआड़ै पाप माफ नकरैला।
\s उपवास
\p
\v 16 जां तुऐ उपास करा, ता कैबटिया साई तुआड़ै मुहा पन बि उदासी छाऊरी न रिहा ,केईनि कि सै अपड़ु मुह बणा रखतै, तांकि लौक तैन्हांनि उपासी सेमझिया, आऊंतुआं सुण सच बौलता, कि सै अपड़ा प्रतिफल पा बेईठै।
\v 17 पर जां तु उपास केरिया त अपड़ै शिरा पन तैल मअ जांह मुह धौ।
\v 18 तांकि लौक न पर तिंडा बाबा जै गुप्त आ, ताऊनि उपासि जैणिया, ऐसै दशाई मझ तिंडा बाबा जै गुप्त मझ तकांता, तऊनि प्रतिफल दैला।
\s स्वर्गीय धन
\p
\v 19 अपड़ै तेईनि धैरति पन धन किठा मैई करा, जैड़ी कीड़ै जां काई बिगाड़तै, जां जैड़ी चौर सेंध लांतै जां चौतै।
\v 20 पर अपड़ै तेईनि सुरगा मझ धन किठा करा, जैड़ी न ता कीड़ा न का बिगाड़तै, जां जैड़ी चौर न सेंध लांतै न चौरतै।
\v 21 केईनि कि जैड़ी तिंडा धन आ तैड़ी तिंडा मन बि लगी रिणा।
\s शरीरैरी ज्योति
\p
\v 22 शैरिरैरा दिया टीर आ ऐठणिरै तेइनि अगर टीर निरमल आ , ता सारा शैरीर बि उजआ भूणां।
\v 23 पर तिंडु टीर बुरु भूं, ता तिंडा सारा शैरीर बि अंधारा भूणा, ऐस कारण सै उजियाला जै तऊ मझ आ अगर अमधकार भुया ता सै अंधकार कैतिया बड़ा भूणा।
\s परमेश्वर कनै धन
\p
\v 24 कौ मेहुणु दुईं सुऐंमिया कैरि सेवा न करि सकता, केईनि कि सै एकि सुण बैर ता एकि सुण प्रेम रखैला, सै एकि सुण मिऔरा रीहणा हौरैनि तुछ समझैला, “तुऐ परमेश्वरैरि जां धनेरि दोइयौ कैरि सेवा न करि सकतै।
\v 25 ऐठणिरै तेइनिक अऊं तुआंनि बौलता आ कि अपड़ै प्राणैरे तेईनि ऐ चिंता मेई कातै कि आई कुतु खालै? जां कुतु पीलै? न अपड़ै शैरिरैरे तेइनि कि कुतु लालै? क्या धन प्रांण रोटिया कना आ? जां देह लिकड़ा कना बधि करि ना?
\v 26 आकाशैरै पैक्षीयानि तका, सै न बांतै न बढतै, जां न खतामझ बटौअतै, तां बी तुआड़ा सुरगैरा बाबा तैन्हांनि खलांता, क्या तुऐ तैन्हा कना जादा कीमत न रखतै।
\v 27 तुआं मझ कैणु आ जै चिंता करि करि अपड़ी जिन्दगि मझ अक घढी बि बधैई सकता।
\v 28 जां लिकड़ा कैरै तेईनि कोईनि चिंता कातै? जंगली जानबरा पन धियान करा, सै कीं मोटियुंतै,सै न ता मेहनत कातै न कततै।
\v 29 तांबी तुआं सूण बौलता, कि सुलैमान बि अपड़ै सारै वैभव मझ तैन्हां मझ कौसकैरै समान लिकड़ै लाउरै न थ्या।
\v 30 ऐठणिरै तैइनि जां परमेश्वर मैदानेरू गाहनि , जै आज आ दोतीं भाड़ी मझ सुटि गाहणु, ऐतिया लिकड़ लुआंता, ता हे घट विश्वास इयौ, तुआंनि सै कीं करि न लुआला?
\v 31 एठणिरै तेइनि तुऐ चिंता करि करि ऐ मेई बौलतै, कि असूम कुतु खाणू, कुतु पीणु कुतु लाणु।
\v 32 केईनि कि हौरि जाति ऐन्हां सभनियां चीजा कैरि खौजि मझ रिहथै, जां तुआड़ा सुरगैरा बाबा जाणता आ कि तुआं ऐ सैरि चीजै चेहिंथि
\v 33 एठणिरै तेइनि पेहिलै तुऐ राजियै जां धरमैरि खौज करा, ता ऐ सैरी चीजै तुआंनि मैई गैहणी।
\v 34 एठणिरै तेइनि दौतींरि चिंता मेई करा, केईनि कि दोतकणी धियाड़ी अपड़ी चिंता ऐपु करि लैलि, आजैरै तेईनि अजका दु:ख बड़ा आ।
\c 7
\s दुसरा पन दोष न लांणा
\p
\v 1 दौष मैइ ला , कि तुआं पन बि दौष न लाण।
\v 2 केईनि कि जैसै तराही तुऐ दौष लातै, तीं ऐं तुआं पन बि दौष लैइयूणा, जैस नापै ला तुऐ नापतै, तैतै ला तुआड़ै तेईनि बि नैपियुणा।
\v 3 तु कौइनि अपड़ै भैई रे टीरैरा तिनका तकांता अपड़ै टीरैरा लठा तऊ न सुझता?
\v 4 जां तींडै टीरा मझ लठा आ ता तू अपड़ै भैई सुण कीं बौलि सकता कि, आ अऊं तिंडै टीरा कना तिनका कढी दींता।
\v 5 हे कैबटिया, पेहिलै अपड़ै टीरा कना लठा कढ, तां तु अपड़ै भैई रै टीरा कना भेली भैंति तका करि तिनका कढी सकता।
\v 6 पवित्र चीज कुतानि मेई दिया, जां अपड़ै मौति सौंरा केरि आघै मेई सुटा, इहि भुया कि सै तैन्हानि अपड़ै पैइड़ा हैट रगड़ी करि जां पलटि करि ताउनि फाड़ी दिया।
\s मग्गा त पालै
\p
\v 7 मगा ता तुआंनि दि गाहणु, तौपा ता तुआंनि मैई गाहणू,खटखटा ता तुआड़ै तेईनि खौलि गाहणूं।
\v 8 केईनि कि जै कौ मगता,तैसनि मैईंतु, जै तौपता, सै पांता,जै खटखटांता तैसैरै तेईनि खोलियुथु ।
\v 9 तुआं मझ कैणु पुरख आ, कि अगर तैसैरा पुत्र तैस कना रोटि मैग्या, ता सै तैसनि घौड़ दिआ।
\v 10 सै मछली मैग्या ता, कीड़ा दिया?
\v 11 ता जां तुऐ बुरै भौ करि अपड़ै बच्चानि ऐछी चीजै दीणा चाहथै, ता तुआड़ा सुरगैरा पिता अपड़ै मगणै बाआनि ऐछी चीजै कना दिया?
\v 12 एस कारणा जै कुछ तुऐ चांहथै, कि मैहिणू तुआं सुण करवांता, तुऐ बि तैन्हां सुण तींऐ करा,केईनि कि व्यवस्था जां भविष्यवक्ता कैरि शिक्शा ऐकैई ऐ ।
\s सकरा कनै चौड़ा रस्ता
\p
\v 13 सकैत फटका कना प्रवेश करा, केईनि कि सै फाटक चौड़ा जां चाकल आ,सै रसता जै बिनाशानि पूजांता, जां बड़ै आंतै जै तैस कना प्रवेश कातै।
\v 14 केईनि कि सकेत आ सै फाटक जां संकरा आ,सै रसता जै जीवनानि पूजांता, जां थौड़ै आंतै जै तैस पांतै।
\s जैत्यु बुट तैत्या फल
\p
\v 15 झूठै भविष्यवक्ता कना सावधांन रैहा, जै भैड़ा कैरे भैषा मझ, तुआं कि एईंतै, पर अंतर कना फाड़ने बाऐ भेड़ियै आंतै।
\v 16 तैन्हैरै फला कना तुऐ तैन्हा पैचांण, लौक क्या झैड़िया कना अंगूर, कनै ऊंटकटारा कना अंजीर तरौड़तै?
\v 17 एनिऐ प्रकारै हर अक अछु बुट अछा फल लांता,जां निकम्मु बुट बुरा फल लांता।
\v 18 अछु बुट बुरा फल ना ला सकता, न निकम्मु बुट अछा फल ला सकता।
\v 19 जै जै बुट अछा फल ना लांता, सै बैढियूंता जां आगी मझ सुटियूंता।
\v 20 ता तैन्हां कैरा फला कना तै तैन्हानि पच्हांणी लिया।
\v 21 जै मूं सुण हे प्रभू, हे प्रभू, बौलता आ,तैन्हां मझ हरेक सुगैरै राजा मझ प्रवेश न करैला, पर सैहै जै सुरगैरै बाबेरि इच्छा पन चलता आ।
\v 22 तेस धियैड़ी बड़ै सारै मूंसुण बौलैलै, हे प्रभू, हे प्रभू, क्या आई तिंडै नाइऐरि भविष्यवांणी न की, जां तिंडै नाईंऐ ला दुष्ट आत्माई न कैढी,जां तिंडै नाईंयै ला बड़ै अचम्भे कम नक्यै?
\v 23 तां मूं तैन्हां सुण खुली करि बौलि दीणू, कि मीं तु कैदि ना जांणा, हे अधर्मीयो कानाहरो,मूं कना चली गहा।
\s घर बणाणार दो मैणु बुधिमान कनै मूर्ख
\p
\v 24 एठणिरै तेईनि जै कौ मिंडी गलै शुणी करि, तैन्हा मनता सै बुधिमान मेहिणू ठैहरेइयूणा, जैनि अपड़ू घर चट्‍टांनी पन बणाऊरू आ।
\v 25 जां मैघ बराह जां बाढ़ै यैई, जां ऐंधी चैलि,जां तैस घरा पन टकरै लैगि,पर सै न गिरा,केईनि कि तैसैरि नीव चटांनी पन थी रैखियौऊरि।
\v 26 पर जै कौ मिंडि ऐ गलै शुणता आ जां तैन्हां पन न चलता सै तैस निरबुधि मेहिणु साई ठैहरैइयूंणा, जैनि अपड़ु घर बैलू पन आ बणाऊरु।
\v 27 जां मैघ बराह जां बाढ़ै यैई, जां ऐंधी चैलि,जां तैस घरा पन टकरै लैगि, जां सै गिरि करि सत्यानाश भौ ग्या।
\v 28 जांह यीशु ऐकेई गलै बौलि बेठा, ता एतियूं भूं कि भीड़ तैसैरे उपदैशै ला हैरान भौ गैई।
\v 29 केईनि कि सै तैन्हां शास्त्रीया समान न पर अधिकार रैरै समान तैन्हांनि उपदैश दिईंथ्या।
\c 8
\s कौढी रोगी ठीक काना
\p
\v 1 जां सै तैस पहाड़ा कना उतरा ता अक बड़ी भीड़ तैस पिचालीं भौ गैई,
\v 2 जां तका,ऐकि कोढ़ी तैस किन एईछी करि प्रणाम क्या, जां बौलु, 'कि हे प्रभु अगर तू चैहिया ता मूनी शुध करि सकता।
\v 3 यीशु हथ बढ़ाई करि सै छुता,जां बौलु, आऊं चांहथा तु शुध भौ गा, जां सै झट कौढ़ा कना शुध भौ ग्या।
\v 4 यीशु तैसनि आज्ञा दिती, 'कौस सुण मेई बौलता, पर गाही करि अपड़ै आपानि याजकानि लुहाअ, जां जै चढ़ावा मुसै ठैहराऊरा सै चाहढ़, तांकि तैन्हैरै तैईनि उगाही भुया।
\s ऐकी सुबैदारैरा विशवाश
\p
\v 5 जां जेखणि सैकफरनहूम मझ या ता ऐकि सूबैदारै तैस किन एईछि करि विनती की।
\v 6 कि हे प्रभु, मिंडा दास घरा मझ झौलैरा मारौरा बड़ा दुखी पियौऊरा।
\v 7 तेनि तैस सुण बौलु, 'आऊं एईछि करि तैस ठीक करैला।
\v 8 सुबैदारै जुबाब दिता,कि हे प्रभु आऊं ऐस काबल न कि, तु मिंडि छती हैट एईछिया,पर सिर्फ मुहां कना बौलि दै ता मिंडा दास ठीक भौ गाहणा।
\v 9 केईनि कि आऊं बि पराधीन मेहिणू आ, जां सिपाही मिंडै अधिकार मझ आंतै,जां जेखणि एकिनि बौलता,गा, ता सै गांहथा,जां दूसरैनि कि आ,ता सै एईंता, जां अपड़ै दासा सुण बौलता, कि ऐ कर, ता सै काता।
\v 10 ऐक्यू शुणि करि यीशू हैरान भुआ, जां जै तैस पिचालीं एईंतै थ्यै, तैन्हां सुण बौलु, “आऊं तुआं सुण सच बौलता कि,मीं इस्राएल मझ बि ऐतिया विश्वास न पा।
\v 11 जां आऊं तुआं सुण बौलता, “कि बड़ै सारै पूरवा जां दखणा कना ऐइछि करि अब्राहीम जां इसहाक कने याकुब सेईतै सुरगैरै राजा मझ बेशैलै।
\v 12 पर राज्यैरि सन्तांन भैइर अंधैरु मझ सुटि दियूंणै तैड़ी रूणा जां दंता कैरा चैपियूंणा भूणा।
\v 13 जां यीशु सुबैदारा सुण बौलु, गा, जैतिया तिंडा विश्वास आ, तैतियूं ऐ, तिंडै तैइनि भूया, जां तैसैरा दास तैसै घैड़ी ठीक भौ ग्या।
\s अनेक रोगी ठीक काना
\p
\v 14 जां यीशु पतरसैरै घरै एईछि करि तैसैरि शैशू जुकांमा मझ पियाऊरि तकाई।
\v 15 तैनि तैसैरा हथ छुता, तैसैरा जुकांम उतरि ग्या, जां सै उठी करि तैसैरि सेवा काना लगि।
\v 16 जां सनहैरा भुआ, ता सै तैस किन बड़ै लौकानि लै यै, जैन्हां मझ दुष्‍ट आत्माई थी,जां तैनि सै दुष्‍टआत्‍माई अपड़ै वचना ला कढी दिती,जां सारै बिमार ठीख क्यै।
\v 17 तांकि जै वचन यशायाह भविष्यवक्तै बौलौरा थ्या, पूरा भुया, कि तैनि ऐपु असेड़ी दुरबलताई लै ली, जां असेड़ी बिमैरि उठाई ली।
\s शिष्य बणनैरा मुल
\p
\v 18 यीशु अपड़ै चोउऔ कनारे अक बड़ी भीड़ तका करि उदी पार गाहणैरि आज्ञा दिती।
\v 19 जां एकि शास्त्रीया नीड़ एईछी करि तैस सुण बौलु, “हे गुरु, जैड़ी कौड़ी तु गैहिया मूं तिंडै पिचालीं पिचालीं भौ लीणू।
\v 20 यीशु ने तैस सुण बौलु,'गिदड़ा कैरे भट जां सुरगैरै पैक्षीया कैरै बसेरै भुंतै,पर मेहिणुरै पुत्रैरे तेईनि शिर रखणैनि ठार ना भूंति।
\v 21 एकि हौरै चैलै तैस सुण बौलु, 'हे प्रभु, मूनि पेहिलै गाहणा दै कि, अपड़ै माई बबानि दबि ऐईछूं।
\v 22 यीशु तैस सुण बौलु, 'तु मूं पिचालीं भौ लै, जां मुड़दानि अपड़ै मुड़दै दबणा दै।
\s तुफान शांत काना
\p
\v 23 जां सै नावी पन चढ़ा ता तैसैरै चैलै तैस पिचालीं हौ लियै।
\v 24 जां तका,झीली मझ ऐतिया बडा तुफान उठा कि किशती छैलिया मझ डुबणा लगि, जां सै झुलौरा थ्या।
\v 25 तां तैन्हां नीड़ एईछी करि सै जगा, जांह बौलु,'हे प्रभु असूं बंचा, आई नाश आंतै भूंतै।
\v 26 तेनि तैन्हांनि झिड़कई बौलु, 'हे घट विश्वास इयौ, कोईनि डैरिंतांतै? तां तैनि उठी करि आंधी जां पाणी जरकाई, जां सभ शांत भौ गियै।
\v 27 जां लौक हेरान भौ करि बौलणा लगै, कि ऐ कैतिया मेहिणु आ? कि आंधी जां पाणी बि ऐसैरि आज्ञा मनतै।
\s दुष्टआत्मा मैणु ठीक काना
\p
\v 28 जां सै तैस पार गदरेनियोंरै दैशा पूजा, दो मेहिणु जैन्हां मझ दुष्ट आत्माई थी, कबरि कना निकअतै तैसनि मैऐ, जै याऊतै प्रचण्ड थ्यै, कि कौ तैस रसतै कना गाही न सैकिंथ्या।
\v 29 जां तका,तैन्हा चिला करि बोलु, हे परमेश्वर के पुत्र! असैड़ा ताऊ सुण कुतु कम? क्या तु टैंमा कना पेहिलै असूनि दु:ख दीणा ऐड़ी आ याऊरा।
\v 30 तैन्हा कना कुछ दूर बड़ै सूंरा कैरा गुट चरता थ्या।
\v 31 दुष्ट आत्माईयै तैस सुण ऐकयूं बौलि करि विनति की, कि अगर तु असूं कढता, ता सूंरा कैरै गुटा मझ भेईजि दै।
\v 32 तेनि तैन्हां सुण बौलुम गहा, सै निकीइ करि सूंरा मज बेशि गेई जां तका सारा गुट कड़ाड़ै पना झपटि करि पैणी मझ गाही पिया,जां डुबि मुआ।
\v 33 जां पुआल नशि गियै,जां नगरा मझ गाही करि ऐकेई सैरि गलै जां जैन्हां मझ दुष्ट आत्माई थी, तैनैरा सारा हाल शुणा।
\v 34 जां तका, सारै नगरैरै लौक यीशु सुण भेंट कानैरै तेईनि निकीइ यै, जां तैस तका करि विनती की, कि आसैड़ै सिवांना कना भेईर निकीइ गा।
\c 9
\s अधरंगी मैणू ठीक क्या
\p
\v 1 फिरि सै किशति पन चढ़ी करी पार ग्या; जां अपड़ै नगरा या।
\v 2 जां तका, कैही लौक एकि झौलैरे मारौरैनि,मंजै पनरखि करि तैस किन लै यै, यीशु तैन्हैरा विश्वास तका करि, तैस झौलैरै मारौरै सुण बौलु, हे पुत्र! धीर रख, तिंडै पाप माफ भुऐ।
\v 3 जां तका,कैहियै शास्त्रीयै सौचु, कि ऐता परमेश्वरैरि निन्दा कैरिंथ्या।
\v 4 यीशु तैन्हैरे मनेरि गलै बुझी करि बौलु, कि तुऐ लौक अपड़ै अपड़ै मना मझ बुरा बिचार कोईनि आंतै कातै?
\v 5 सहज कुतु आ? ऐ बौलणु कि तिंडै पाप माफ भुऐ, या ऐ बौलणु कि उठ जां चल फिर।
\v 6 पर एठणिरै तेइनि कि तै बुझी लिया कि मेहिणुरै पुत्रानि धैरति पन पाप माफ कानैरा अधिकार आ,(तैनि झौलैरे मारौरे सुण बौलु) उठ अपड़ा मंजा चुक, जां अपड़ै घरैनि चलि गा।
\v 7 सै उठी करि अपड़ै घरैनि चलि ग्या।
\v 8 लौक ऐ तका करि डरि गियै जां परमेश्वरैरी बैडियैइ मिहिमा काना लगै,जैनि मेहिणुनि ऐतिया अधिकार आ दितौरा।
\s मतिरा वुलैईयुणा
\p
\v 9 तेड़ां कना आघै गाही करि यीशु मती नाईऐरै एकि मेहिणुनि चुंगी री चोऊकि पन बैठौरा तका, जां तैस सुण बौलु मूं पिचालीं चली पो।सै तैस पिचालिं चलि पिया।
\v 10 जां सै जेखणि घरै रोटि खाणा बेइठा, ता बड़ै सारै चुंगी लीणै बाऐ जां पापि एईछि करि यीशु जां तैसैरै चेला किन एईछि करि रोटि खाणा लगै।
\v 11 ऐ तका करि फरिसियै तैसैरै चैला सुण बौलु, तुआड़ा गुरु चुंगी लीणै बाआ जां पापिया सुन कोईनि खांता?
\v 12 तेनि ऐ शुणी करि तैन्हां सुण बौलु,, बेईद भला ठीकानि न बिमारानि जैरुरि आ।
\v 13 ता तुऐ गही करि ऐसैरा इलम शिखरि लिया,आऊं बैलिदांन न पर दया चाहथा, केईनि कि आऊं धरमियांनि न पर पापिअनि शिदांणा याउरा।
\s उपासैरा प्रशन
\p
\v 14 तां युहानैरै चैलै तैस किन एईछि करि बौलु, क्या कारण आ कि आई जां फरिसि याउता उपास कातै, पर तिंडै चैलै उपास न कातै?
\v 15 यीशु तैन्हां सुन बौलु, क्या बराती, जां तेइनि नवां लाड़ा तैन्हां सुण आ शौक करि सकतै?, पण सै धयैड़ी एईणी, नंवां लाड़ा तैन्हां कना अलग कैरियूंणा, तैस टैमा तैन्हा उपास काना।
\v 16 कौरे कपड़ैरा पैबंद पुराणै पहिरावना पन कौ न लांता, केईनि कि सै पैबंद पहिरावना सेईते हौरु किछ छिकि लींता,जां सै जादा फटि गांहथा।
\v 17 जां नंवां दाखरस पुरैणी मसकी मझ न भरतै,केईनि कि ईं कानै ला मसकी फटी गैंथी,जां दाखरस रुढ़ी गांहथा,जां मसकै नाश भुई गैंथी, पर नंवां दाखरस नेंवियां मसक्या मझ भरतै, जां सै दोइयौ बची रीहथी।
\s मौरि छौकरी कनै बिमार जनानी
\p
\v 18 सै तैन्हां सुण गलै बौलता थ्या कि, तका एकि सरदारै एईछि करि प्रणाम क्या, जां बौलु, मिंडि छौकरि ऐमही मरि, पर चली करि अपड़ा हथ तैसै पन रख, ता सै जीवत भौई गाहणी।
\v 19 यीशु उठी करी अपड़ै चैला समैत तैस पिचालीं चलि पिया।
\v 20 जां तका,अक जनानि जैसै बारह साला कना खूंन चेलिंथ्या, तैसैरै पिचालीं कना ऐईछी करि तैसैरे लिकड़ा कैरा आंचल छुता।
\v 21 केईनि कि सै अपड़ै मना मझ बौलति थी, कि अगर आऊं तैसैरै लिकड़ानि ऐ छुई करि ठीक भौ गाहणी।
\v 22 यीशु फिरी करि सै तकाई , जां बौलु, 'पुत्री धीरज रख, तिंडै विश्वास ऐ तु बंचाली,ता जनानि तैसै घैड़ी ठीक भौ गैई।
\v 23 जां यीशु तैस सरदारैरै घरै पूजा, जां बांऊंसरी बजाणै बाआ जां भीड़ी मझ हुलड़ मचांतै तकाई, तां बौलु।
\v 24 हटि गहा, छौकरि मौरि न, पर झुलौरि आ,ऐत पन सै तैसैरि हंसी उडाणा लगै।
\v 25 पर जां भीड़ कढी दिति, ता तैनि अंतर गाही करि छौकरिरा हथ पकड़ा,जां सै जी उठी।
\v 26 जां ऐसै गलैरि चरचा तैस सारै दैशा मझ फैलि गैइ।
\s दुईयां कांणनी टिरा कैरा दान
\p
\v 27 जां यीशु तैढ़ा आघै ग्या, ता दो काणै तैस पिचालीं ऐ बौलतै चलै, कि हे दाऊदैरि संतांन ,असूं पन दया कर।
\v 28 जां सै घरै पूजा, ता सै अंधै तैस किन यै,जांह यीशु तैन्हानि बौलु, “क्या तुआंनि विश्वास आ, कि आऊं ऐ करि सकता, तैन्हां तैस सुण बोलु हां प्रभु।
\v 29 तां तेैनि तैन्हैरै टीरै छुई करि बौलु, तुआड़ै विश्वास रे अनुसार तुआड़ै तीनि भूया।
\v 30 जां तैन्हैरै टीरै खुली गियै, जां यीशू तैन्हांनि चिता करि बौलु, सावधान, कौ ऐसै गलै न जैणिया।
\v 31 पर तैन्हां निकीइ करी सारै दैशा मझ तैसैरा उश फैलाई दिता।
\s अक टट्टा ठीक काना
\p
\v 32 जां सै भेईर गांहथै थिऐ,ता तका, लौक एकि गुंगैनि जैस मझ दुष्ट आत्मा थी तैस कि लै यै।
\v 33 जां जेखणि दुष्ट आत्मा कढी दिति, ता गुंगा बौलणा लगा, जां भीड़ी हैरानि करि करि बौलु कि इस्राईळ मझ ऐतियूं कैदि ना तकऊरु।
\v 34 पर फरिसियै बौलु, ऐता दुष्‍ट आत्माई सरदार रि सहायताई ला दुष्ट आत्माई कढता।
\s मैजूर थौड़ै आंतै
\p
\v 35 जां यिशु सभनियां नगरा जां गरां आराधनयलय मझ फिरता रिहा, जां तैन्हांरि सभाई मझ उपदैश काता, जां राजियै का सुसमाचार प्रचार काता, जां हर प्रकारैरि बिमैरि दूर काता।
\v 36 जां तेनि भीड़ तकाई, ता तैस लौका पन तरस या,केईनि कि सै तैन्हां भैड़ा कैरा, जैन्हा कैरा कौ रखवाला न थ्या, व्याकुल जां भटकौरै तियै थ्यै।
\v 37 तां तेनि अपड़ा चेला सुण तैसनि बौलु, पैकी पैटि बैड़ी ऐंती पर मजदूर थौड़ै आंतै।
\v 38 ऐठणीरै तेईनि पैटिरै सुऐंमि सुण प्रार्थना करा कि सै अपड़ी फसली बढणानि मैजूर भेईजि दै।
\c 10
\s यीशुरै बारहा चैलै
\p
\v 1 फिरी तैनि अपड़ै बारह चैलै एपु किन शिदा करि ,तैन्हांनि तैस अशुध आत्माईया पन अधिकार दिता, कि तैन्हा कढहा, जां सारे प्रकारेरि बिमैरि ,जां दुरबलताई दूर करा।
\v 2 जां बारह प्रेरित कैरै नाईएं ऐक्यै आंतै, पेहिला शमौन जै पतरस कैहलैइयूंता,जां तैसैरा भा अन्द्रियास,जब्दीरा पुत्र याकुब, जां तेसैरा भा यूहन्ना,
\v 3 फिलिपुस जां बरतुलमै थोमा जां चुंगी लीणै बा आ मती,हलफैरा पुत्र याकुब जां तदै।
\v 4 कनानि, जां यहुदा सकरियौति, जैनि सै पैकड़ुवैई थ्या बि।
\s बारहा प्रेरिता कैरै कम
\p
\v 5 एनह बारहनि यीशु ऐकैइ आज्ञा दी करि भेईजै कि, हौरनियां जातिया धैरै नेईं गाहणु, जां सामरीया कैरै कौस नगरा प्रवेश मेई कातै
\v 6 पर इस्राएलैरै घरानेरि ऐ गुम भौरि भैड़ा किन गाहणु।
\v 7 जां चलतै चलतै प्रचार करि बौला कि सुरगैरा राज नीड़ चली या।
\v 8 बीमारा नि ठीक करा: मौरानि जींता करा,कोढ़ियानि शुध करा: ;दुष्ट आत्माईयानि कडहा: तुऐ सेंतमेंत पाऊरा, सेंतंमेंत दिया।
\v 9 अपड़ै पटुका मझ न ता झुलणु। जां न रूपा, जां न तांबा रखणा।
\v 10 रासतै न झौई रखा, न दो कुरतै, न जुटै जां न शौठा लिया कैईनिकि मैजूरानि तैसैरा खाणा मेईणा चेहिंथा।
\v 11 जैस कौस नगरा या गरां मझ गहा, ता पता ला कि तैड़ी कैणु काबल आ,जेखणि तेईनि तैढ़ा कना न निकआ, तैसैरै तैड़ी रैहा।
\v 12 जां घरै प्रवेश कातैता तैसनि आषीश दैई
\v 13 अगर तैस घरैरै लौक काबल भौले ता तुआड़ा कलियांण तैन्हां किन पुजणा, जां अगर काबल न भुऐ ता तुआड़ा कलियाण तुआं किन बापस चलि ऐइणा।
\v 14 जां जे कौ तुआं गरैहंण न करैला, तुऐड़ी गलै न शुणैला, तैस घरा या नगरा कना निकअतै अपड़ै पैइड़ा कैरि धूड़ बि झाड़ी लिया।
\v 15 अऊं तुआं सुण सच बौलता कि कि न्यायै धियैड़ि तैस नगरैरि दशाई किन सदोम जां अमौरैरे दैशैरि दशा जादा सैन काने काबल भूणी।
\s ऐईणै वआ संकट
\p
\v 16 तका, आऊं तुआनि भैड़ा समान भेड़िया कैरै बिच भेईजता, ऐठणिरै तेइनि कीड़ै समान बुधिमान जां कबूतरा समान भौऐ बणा।
\v 17 पर लौका कना सावधान रैहा,केईनि कि तैन्हां तुऐ आराधनलय मझ देणै, जां ऐपड़ी पंचायती तुआनि कौड़ै मानै।
\v 18 तुऐ मिंडै तैईनि हाकिमा जां राजा कैरै सांमणै तैन्हां पन जां हौरनियां जातिया पन उगाई भूणै तैइनि पूजाणै।
\v 19 जां सै तुआं पकड़बालै ता ऐ चिंता मैई कातै कि आई कुसै रीति या क्या बौलैलै केईनि कि जै किछ तुआं बौलणु भूंणू, सै तैसै घैड़ी तुआनि शुणा दियूणू।
\v 20 कैईनिकि बौलणै बाऐ तुऐ नांतै पर तुआड़ै बाबैरी आत्मा तुआं मझ बौलति।
\v 21 भा, भा जां बब पुत्रानि घातिरै तेईनि दीणै, जां छौकरै बाए, माई बाबैरै बिरौधा मझ उठी करि सै मरवा दीणै।
\v 22 मिंडै नाइऐरै कारण सभनियां लौका तुआं सुण बैर रखणा, पर जै अंत तैइनि धीर रखैला तैसैरा उदार भूणा।
\v 23 जां सै तुआंनि एकि नगरा मझ सतैया, ता दूसरैनि नशी गाहणु, आऊं तुआं सुण सच बौलता आ तुऐ इस्राएलैरै सभनियां न फिरि चुकौरै भूणै कि मेहिणुरा पुत्र ऐइछी गाहणा।
\v 24 चैला तैस अपड़ै गुरु कना बडा ना, जां ना दास अपड़ै स्वामी कना
\v 25 चैलेरा गुरुरै, जां दास स्वामीरै बराबर भूणा बड़ी गल आ, जेखणि तैन्हां घेरैरै स्वामीनि दुष्टआत्मा बौलु ता तैसैरै घरबाआनि किना बोलैलै?
\s कौस किना डरौ
\p
\v 26 एठणीरै तेईनि तैन्हा कना मैई डैरिंतै, केईनि कि किछ ढैकियौऊरु ना, जै खौलियौ न, जां न किछ छफौरु अ , जै जैणियौ न।
\v 27 जै आऊं तुआं सुण अंधैरु मझ बौलू, सै परैगड़ू बौला, जै कना कना शुणतै, सै छती परना प्रचार करा।
\v 28 जै देह इनि घात कातै, पर आतंआइनि घात न करि सकतै, तैन्हां कना मेई डैरिंतै, पर तैसै कना डरा,जै आत्माई जां शैरिरानि दौइयौनि नरका मझ नाश करि सकता।
\v 29 क्या पेंईसै मझ दो गौरेयै न बिकती ? तां बी तुआड़ै बाबैरि इच्छाईरै बगैइ तैन्हां मझा अक बि धैरति पन न गिरती।
\v 30 तुआड़ै शिरैरै शिरवाअ बि सभ गिणौरै आंतै।
\v 31 एठणिरै तेइनि डरा मेई, तुऐ बड़ा गौपुज्जा कना बढ़ी करि आंतै।
\v 32 जै कौ मेहिणुरै सामणै मू मेनिया, सै मूं बि अपड़ै सुरगैरै बाबैरै सामणै मनि लीणा,
\v 33 पर जै कौ मेहिणुआं कैरै सामणै मिंडा इनकार करैला, मूं बि सै अपड़ै सुरगैरै बाबैरे सामणै तैसैरा इनकार काना।
\s यीशुरा ऐईणैरा परिणाम
\p
\v 34 ए मेई समझा कि आऊं धैरति पन मिलाप करैणैरै तैइनि आ याऊरा, आऊं मिलाप कराणा न पर तलवार चलवाणा आ याऊरा।
\v 35 अऊं ता याऊरा , कि मेहिणुनि तैसैरै बाबै सुण, जां छोकरीनि तैसेरि माई सुण , जां नुहैनि तैसेरि शैशु सुण अलग करि दियूं।
\v 36 मेहिणुरै दुशमंण तैसैरै घरैरै भूणै,
\v 37 कजै माईनि या बबानि मूं कना जादा पियारा जाणता,सै मिंडै काबल ना, जां जै अपड़ै छोकरुनि या छौकरनि मूं कना जादा प्रेम जाणता सै मिंडै काबल ना।
\v 38 जां जए अपड़ा क्रूस लै करि मिंडि पिचालीं न चैलिया सै मिंडै काबल ना।
\v 39 जै अपड़ै प्राण बचांता आ, सै तैस खौ दीणै, जै मींडै कारण जीवन गुंवाता सै तैस पाला।
\s प्रतिफल
\p
\v 40 जै ताऊ गरैहण काता, सै मूनि गरैहण काता,जै मूनि गरैहण काता सै मिंडै भैईजणै बाऐनि गरैहण काता।
\v 41 भजांविष्यैवक्तैनि भविष्यावक्ता जाणि करि गरैहण करवांता, सै भविष्यैवक्तैरा बदला पाला,जै धरमि जाणि करि, धैरमिनि गरैहण करवांता, तैस धैरमिरा बदला पाणा।
\v 42 जां कौ ऐन्हां हैल्का मझां अक अधिकार चैला समझी करि सिर्फ अक कटौरा पाणी पुऐया, अऊं तुआं सुण सच बौलता कि तैस कुसै रीति सुण अपड़ा फल न गुवांणा।
\c 11
\s यीशु कनै यहुन्ना बपतिस्मा दैणै वआ
\p
\v 1 जेखणि यीशु अपड़ै बारह चैलानि आज्ञा दी चुका, ता तैस सै तैन्हैरै नगरानि उपदैश जां प्रचार काना चलि ग्या।
\v 2 यूहनै बंदीघरा मझ मसीह रै कमा कैरा समाचार शुणि करि अपड़ै चैलै तैस कना एक्यू पुछणा भेईजै।
\v 3 कि क्या एईणै बाआ तू ऐ आ या आई हौरैरि बाट जौंहथै।
\v 4 यीशु जुबाब दिता, जै किछ तुऐ शुणतै आंतै, जां तकांतै आंतै, सै सभ गाही करि युहनैनि शुणा दिया।
\v 5 कि कांणै तकांतै आंतै, लटै चलतै फिरतै आंतै, कौढ़ी शुध कैरियूंतांतै,टाऊणै शुणातांतै, मुड़दै जींतियूंतै आंतै,जां कंगालानि सुसमाचार शुणैइयूंता।
\v 6 जां धन्य आंतै सै , जै मिंडै कारण ठौकर न खैया।
\v 7 जांह सै तैढ़ाह कना चलि गियै,ता यीशु युहनैरै बारै लौका सुण बौलणा लगा,तुऐ जंगला मझ कौइनि ग्याऊरै थिऐ? क्या बियारि ला हिलै सरकण्‍डैनि।
\v 8 फिरि तुऐ कुतु तकाणा ग्याऊरै थ्यै, किय नरम लिकड़ै लाऊरै मेहिणुनि? तका जै कौमल लिकड़ै लांतै सै राज भवना मझ रीहंथै।
\v 9 तां फिरी कौईनि ग्याऊरै थ्यै, क्या कौसक्यै भविष्यैवक्तेनि तकाणा? हां अऊं तुआं सुण बौलता, वरन भविष्यवक्तै कना बि बडैनि।
\v 10 ए सैहै आ, जैसैरै बारै लिखौरु आ, कि तका, अऊं अपड़ै दूतानि ताऊ अघरयाली भेइजता, जै ताऊ अघरयाली तिंडा रसता तियार करैला।
\v 11 अऊं ताऊ सुण सच बौलता, कि जै जैनियां कना पेइदा भौरे आंतै,तैन्हां मझां यूहन्ना बपतिस्मा दीणै बाऐ कना कौ बडा ना भुआ, पर जै सुरगेरु राजा मझ हैलकै कना हैल्का आ सै तैस कना बि बडा आ।
\v 12 यूहन्ना बपतिस्मा दीणैरि धियैड़िया कना ऐमहि तेईनि सुरगैरै राजा पन जौर भूंता याऊरा,जां बलवान तैस खुसी लींतै।
\v 13 युहने तेइनि सारै भविष्यवक्ता जां व्यवस्था भविष्यवाणी कातै रियै।
\v 14 जां चाहा ता मना, एलिय्याह जै एईणै बा आ थ्या , सै ऐहै आ।
\v 15 जेसैरै शुणनैरै कन भुया,सै शुणि लिया।
\v 16 अऊं ऐस टैमैरे लौका कैरि उपमा कौस सुण दियूं? सै तैन्हां बालका समान आंतै, जै बजारा मझ बैठौरै एकि दुऐनि पुकारि करि बौलतै।
\v 17 कि आई तुआड़ै तेईनि बांऊंसरि बजाई, जां तुऐ न नचै, आई विलाप क्या, जां तुऐ हिक न पिटि।
\v 18 कैईनिकि यूहन्ना न खांता या न पींता या, जां सै बौलतैकि तैस मझ दुष्ट आत्मा आ।
\v 19 मेहिणुरा पुत्र खांता पींता या,जां सै बौलतै कि, तका,पेटु जां पियक्कड़ मेहिणु,चुंगी लीणाहरा जां पापिया कैरा मित्र, पर ग्यांन अपड़ै कमा मझ सच्चा ठैहराऊरा।
\s अविश्वाशा पन हाय
\p
\v 20 तां सै तैन्हा नगरानि उलहाना दीणा लगा, जैन्हां मझ तैनि बड़ै सारै सामरथैरै कम क्याऊरै थ्यै,केईनि कि तैन्हां अपड़ा मन न फैरौरा थ्या।
\v 21 हाय, खुराजीन, हाय बैतसैदा, जै सामरथैरै कम ताऊ मझ क्यै, अगर सै सूर जां सैदा मझ कैरियूंथै, ता टाट ओढ़ी करि , जां धूड़ै मझ बेशि करि सै केखणुखिरा मन फैरि लींतै।
\v 22 पर अऊं तुआं सुण बौलता, न्यायैरि धियैड़ी तुआड़ी दशाई कना सूर जां सैदैरि दशा जादा सैहणै काबल भूणि।
\v 23 जां हे कफरनहूम! क्या तु सुरगा तेईनि उथड़ा कैरियूंणा? तु ता नरक अधै लौक तैइनि हैट गाहणा,जै सामरथैरै कम तऊ पन क्याऊरांतै,अगर सदोमा मझ क्याऊरै भूंतै, ता सै आज तेइनि बणी रीहंथा।
\v 24 पर अऊं तुआं सुण बौलता, “कि न्यायैरि धियैड़ी तिंडि दशाई कना सदोमैरै दैशैरि दशा जादा सैहणै काबल भूणी।
\s बौझै ला दैवयौरै मैणुआं कैरै तैईनि अराम
\p
\v 25 तेसै टैंमा यीशु बौलु, हे पिता, सुरगैरै जां धैरतिरै प्रभु, अऊं तिंडा धन्याबाद काता, कि तीं ऐकैइ गलै गियैनियां जां समझदारा कनाछपा रैखि,जां बालका पन प्रकट की।
\v 26 हां हे पिता! ताउंनि ऐहै ठीक लगु।
\v 27 मिंडै बाबै मूंनि सब किछ आ दितौरु, जां कौ पुत्रानि ना जाणता, सिर्फ बब; जां कौ बाबैनि न जाणता , सिर्फ पुत्र; सै जैस पन पुत्र प्रकट काना चैहिया।
\v 28 हे सारै मेहनत कानै बाऔ, जां बौझा हैट दैबियौरै लौको, मूं किन एईछा,अऊं तुआंनि आराम दींता।
\v 29 मिंडा जुआ ऐपु पन चुकि लिया; जांह मूं कना शिखरा; केईनि कि अऊं नमन जां मना मझ दास आ, जां तुऐ अपड़ै मना मझ आराम पालै।
\v 30 कैईनिकि मिंडा जुआ दास जां मिंडा बौझ हैल्का आ।
\c 12
\s सब्तैरा प्रभु
\p
\v 1 तेस टैंमा यीशु सब्तेरि धियैड़ी पैटिया मझां गांहथा थ्या, जां तैसैरै चैलानि भुरुख लगौरि थी, ऐठणिरै तेईनि सै बालै तरौड़ी तरौड़ि करि खांणा लगै।
\v 2 फरिसियै ऐ तका करि तैस सुण बौलु, “तका तिंडै चैलै ऐ कम आंतै कातै, जै सब्तेरि धियैड़ी कानु ठीक ना।
\v 3 तेनि तैन्हां सुण बौलु, “क्या तुऐ न पढ़ू, कि दाऊदै जेखणि सै जां तैसैरे साऊगी भुरुखणै भुऐ ता, कुतु क्यू?
\v 4 सै कीं करि परमेश्वरैरै घरै ग्या, जां भेंट की, रोटि खैई, जैन्हां खाना न ता तैसनि जां तैसैरै सैऊगियनि, पर सिर्फ याजकानि ठीक थियूं।
\v 5 या तुऐ व्यवस्थाई मझ न पढ़ु,कि याजक सब्तेरि धियैड़ी मंदरा मझ, सब्तेरि धियैड़ी विधिनि तरौड़नै पन बि अशुध न ठैहरैईयुंतै।
\v 6 पर अऊं तुआं सुण बौलता, कि ऐड़ि सै आ, जै मंदरा कना बि बडा आ।
\v 7 अगर तुऐ ऐसैरा इलम जाणतै कि आऊं दयाई कना खुश आ, बैलिदांना कना न,ता तुऐ निर दौष न ठैहराहंथै।
\v 8 मेहिणुरा पुत्र ता सब्तेरि धियैड़िरा बि प्रभू आ।
\s शुकौरै हथैरा मैणु ठीक कया
\p
\v 9 तेड़ाह कना चलि करि सै तैन्हांरि आराधनलय या।
\v 10 जां तका, अक मेहिणु थ्या जैसैरा हथ शुकौरा थ्या; जां तैन्है तैस पन दौष लाणैरै तेईनि, तैस कना पुछु, कि क्या सब्तेरि धियैड़ी ठीख काना ठीक आ?
\v 11 तेनि तैन्हां सुण बौलु, तुआं मझ ऐतिया कैणु आ? जैसैरि अक बि भैड़ आ, जां सै सब्तेरि धियैड़ी खडै मझ गिरि गैहिया, ता सै तैसै पकड़ी करि न केढिया?
\v 12 भला मेहिणुरि कीमत भैड़ै कना क्याऊति जादि आ, ऐठणिरै तेईनि सब्तेरि धियैड़ी भलाई कानि ठीक आ, तां तैनि तैस मेहिणु सुण बौलु, 'अपड़ा हथ अगर कर
\v 13 ततेनि हथ क्या, जां फिरी दूसरै हथा साई ठीक भौ ग्या।
\v 14 तां फरिसियै भैईर गाही करि तैसैरै बिरौधा मझ सैहमति की, कि सै कीं चारी नाश कैरियो?
\s परमेश्वरैरा चुणौरा सेवक
\p
\v 15 ए जाणी करि यीशु तैड़ाह किन चलि ग्या; जां बड़ै लौक तैस पिचालीं चलि पियै; जां तैनि सब ठीक क्यै।
\v 16 जां सै झिड़कई, कि मूं प्रकट मैई कातै।
\v 17 कि जै वचन यशायाह भविष्यावक्तै बौलौरा थ्या ,सै पूरा भुआ।
\v 18 कि तका, ऐ मिंडा सेवक आ, जै मी चुणौरा आ, मिंडा पियारा,जैस कना मिंडा मन खुश आ अपड़ी आत्मा तैस पन सुटैला, जां सै हौरि जातियानि न्यायैरा धरमैरा सुसमाचार शुणाला।
\v 19 सै न झगड़ा करैला, न सै धूम मचाला, जां न बजारा मझ कौ तैसैरा शब्द शुणैला।
\v 20 सै कुचलौरै सरकण्‍डैनि न भनैला, जां, धुंआं दींती बैतिनि न बुझाला, जां तेइनि न्यायेनि धरम मजबूत न करैया।
\v 21 जां हौरि जाति तैसैरै नां पन आशा रखेली।
\s यीशु कनै बालजंबूल
\p
\v 22 तां लौक एकि अंधै-गुंगैनि जैस मझ दुष्ट आत्मा थी, तैस किन अणा, जां तैनि सै ठीक क्या; जां गुंगा बौलणा जां तकांणा लगा।
\v 23 एत पन सारै लौक हैरान भौ करि बौलणा लगै, ऐ क्या दाऊदेरि संतांनिरा आ?
\v 24 पर फरिसियै ऐ शुणि करि बोलु,ऐ ता दुष्टआत्माईरै सरदार शैतानेरि मजतिरै बगैर दुष्ट आत्मा ईनि कढथा।
\v 25 तेनि तैन्हैरै मनैरि गल जाणि करि तैन्हां सुण बौलु,जैस कौस राजा मझ फूट भूंति,सै उजड़ी गांहथा, जां कौ नगर या घराना जैस मझ फूट भूंति बणि न रीहणा।
\v 26 जां अगर शैतानै शैतानानि कैढिया, ता सै अपड़ा बिरोधी भौ ग्या; फिरी तैसैर रज्य कीं करि बणि रीहणा?
\v 27 भला, अगर अऊं शैतानेरि मजति सुण दुष्टआत्मा आत्माईनि कढता, ता तुआड़ै बंश कुसेरि मजति सुण कढतै? एठणिरै तैइनिसै है तुआड़ा न्याय चुकालै।
\v 28 पर अगर आऊं परमेश्वरेरि आत्माईरी मजति सुण दुष्‍टआत्माई कढता ता, परमेश्वरैरा राज तुआं किन एईछि रीहा।
\v 29 या कीं करि कौ मेहिणु कौसक्यै बलबंतैरै घरै घुसड़ी करि तैसैरा माल लुटि सकता,जेखनि तेईनि कि पेहिलै तैस बलबंतानि बनि ना लिया, जां सै तां तैसैरु घर लुटि लैला।
\v 30 जे मिंडै साऊगा न, सै मिंडै बिरौधा मझ आ, जां जै मूं साऊगा न बटौआता, सै बिखैरता आ।
\v 31 एठणिरै तेइनि अऊं तुआं सुण बौलता, कि मेहिणुरै सभ प्रकारैरै पाप जांह निन्दा माफ कैरि गाहणी, पर आत्माईरि निंदा माफ न कैरियूंणि।
\v 32 जे कौ संसारा मेहिणुरै पुत्रैरै बिरौधा मझ कौ गल बौलैला, तैसैरा एक्या अपराध माफ कैरियूंणा,पर जै कौ पवित्र-आत्माईरै बिरौधा मझ बौलैला, तैसैरा अपराध न ता ऐस लौका मझ न परलौका मझ माफ कैरियूंणा।
\s बुट कनै तैसैरा फल
\p
\v 33 अगर बुटानि अछु बौला, ता तैसैरै फलानि बि अछु बौला, या बुटानि निकम्मा बौला ता, तैसैरै फलानि बि निकम्मा बौला, केईनि कि बुट पला कना पैरियैंणियुंतु।
\v 34 हे कीड़ा कैरै बच्चियौ! तुऐ बुरै भौ करि कीं करि एईछी गलै करि सकतै? केईनि कि जै मना मझ भरौरु आ सैहै मुहांपन एईंतु।
\v 35 भला मेहिणु मनैरै भलै भंडारा कना भैलि गलै कढता, जां बुरा मेहिणु बुरै भंडारा कना बुरि गलै कढता।
\v 36 जां अऊं तुआं सुण बौलता, कि जै-जै निकैम्मी गलै मेहिणु बौलतै, न्यायैरि धियैड़ी हर एकि गलैरा लिखौरा मैइणा।
\v 37 कैईनिकि तु ऐपड़ी गला कैरै कारण सच्चा जां ऐपड़ी ऐ गला कैरै कारण दोषी ठैहरेइयूंणा।
\s स्वर्गीय चिन्हैरी मांग
\p
\v 38 एऐत पन क्याउतै शास्त्रीयै जां फरिसियै तैस सुण बौलु, हे गुरु! आई तऊ कना अक चिहन तकाणा चांहथै।
\v 39 तेनि तैन्हांनि जुबाब दिता, ऐस जुगैरै बुरै जां व्यभिचार रेरी लौक चिहन तौपतै, पर युनस भविष्यावक्तैरा चिहन छडी कौई हौरा चिन्ह तैन्हांनि न दियूणा।
\v 40 युनस तरा रात धियाड़ी जल जैंतुरै पैटा मझ रीहा, तीं ऐ मेहिणुरा पुत्र तरआ रात धियाड़ी धैरतिरै अंतर मन रीहणा।
\v 41 नीनवेरै लौक न्यायैरि धियैड़ी ऐस जुगैरै लौका सुण उठी करि तैन्हांनि दौषी ठैहरालै, केईनि कि तैन्है यूनसैरा प्रचार शुणि करि मन फैरा,जां तका, ऐड़ि सै जै यूनसा कना बि बडा आ।
\v 42 दखणैरि राणी न्यायैरि धियैड़ी ऐस जुगैरै लौका सेईतै तैन्हांनि दौषी ठैहरालि ,केईनि कि सै सुलैमानैरै ग्यान शुणनेरै तेईनि धैरतिरै छोरा कना यैई, जां तका, ऐड़ी सै आ जै सुलैमाना कना बि बडा आ।
\s अधुरै सुधारा कना विपति
\p
\v 43 जेखणि अशुध आत्मा मेहिणु कना निकिइ गांथी, ता सुखी ठाहरी आराम तोपति फिरती, पर पैंति न।
\v 44 तां बौलति , कि अऊं अपड़ै तैसै घरा मझ जैड़ाह निकऔरि आ, चली गाहली, जां एईछी करि तैस, सूना झाड़ा- फुहारा जां सजा सजौरा पांती।
\v 45 तां सै गाही करि अपड़ै सेईतै हौरि सत बुरि आत्माई ऐपु सेईतै लै ऐंईति, जां सै तैस मझ बेशी करि बास कैति, जां तैस मेहिणुरि पिछली दशा पेहिलै कनाबि बुरि भौ गाहथी, ऐस जुगैरै बुरै लौका कैरि दशा बि ऐतैई ऐ भूणि।
\s यीशुरी मा कनै भा
\p
\v 46 जां सै भीड़ी सुण गलै काता थ्या, ता तका, तैसै रै मा जां भा भेईर खड़ै थ्यै, जां तैस सुण गलै काना चाहथै थ्यै।
\v 47 कुनक्यै तैस सुण बौलु, तका तिंडी मा जां भा बेईर खड़ै आंतै, जां ताऊ सुण गलै काना चाहथै।
\v 48 ए शुणि करि तैनि बौलणाहरानि जुबाब दिता, जां कैणु आ मिंडी मा?
\v 49 जां कैणु आंतै मिंडै भा? जां अपड़ै तैस चैला धैरै हथ करि करि बौलु, तका, मिंडी मा जां मिंडै भा ऐक्यै आंतै।
\v 50 कैईनिकि जै कौ मिंडै सुरगैरै बाबेरि इच्छाई पन चैलिया, सैहै मिंडै भा,जां भीण जां मा आंतै।
\c 13
\s बी बाणै वाऐरा सार
\p
\v 1 तैस धियैड़ि यीशु घरै कना निक्ई करी झीलैरै किनारै गाही बेठा ।
\v 2 जां तैस किन ऐतैई बड़ी भीड़ किठि भुई कि सै किशति पन चढ़ी ग्या, जां सारी भीड़ कनारै खड़ी रैहि।
\v 3 जां तैनि तैन्हां सेईतै द्रष्टांता मझ बैड़ी सैरि गलै बोलि, कि तका अक बी बाणार बी बाणा निकआ।
\v 4 बांतै टैंमा किछ बी रसतैरै कनारै गिरै, जां चिडुऐ ऐइछी करि चुगि लियै।
\v 5 किछ घौड़ीलि जैमीनी पन गिरै,जैड़ी तैन्हांनि जादा मिटि न मिलणैरै कारण सै छुंईं जमि गियै।
\v 6 पर सूरज निकअने पन सै फुकीइ गियै, जां सीर न पकड़ने ला सै शुकि गियै।
\v 7 किछ झैड़िया मझ गिरै, जां झैड़ियै मोटि करि सै दबा दितै
\v 8 पर किछ ऐछी जैमीनि पन गिरै, जां फल लाई, कौ शाऊ गुणा, कौ शठ गुणा , कौ तीह गुणा।
\v 9 जैसैरै कन आंतै सै शुणी लिया
\s द्रष्टाता कैरा उदेश्य
\p
\v 10 जां चैलै तैस नीड़ ऐईछी करि बौलु, तू तैन्हां सुण द्रष्टांता मझ कौइनि गल काता?
\v 11 तैनि जुबाब दिता, कि तुआनि सुरगैरै राजियैरै भैदा कैरि समझ दितौरि आ, पर तैन्हांनि ना।
\v 12 कैईनिकि जैस किन आ, तैसनि दियूंणु; जां तैस किन बड़ु भौ गांहणु, पर जैस किन किछ ना, तैस कना जै किछ तैस किन आ, सै बि लै लीइयूंणु।
\v 13 अऊं तैन्हां सुण एठणिरै तेईनि द्रष्टांता मझ गल काता, कि तकांतै भुऐ बिना तकांतै, शूणतै भुऐ बि न शूणतै,जां न समझतै।
\v 14 जां तैन्हैरै बारै मझ यशायाहैरि ऐ भविष्‍यैवाणीं पूरि भूंति, कि तुआं कना कना ता शुणनु, समझैलै , जां टीरै ला ता तकालै, पर तुआंनि न सुझणि।
\v 15 कैईनिकि ऐन्हां लौका कैरा मन मोटा भौ आ ग्याऊरा ,जां सै कनै ला उथड़ु शुणतै, जां तैन्है अपड़ै टीरै बंद करि आंतै लियाऊरै,कौड़क्यांन ईं ना भुया कि सै टीरै ला तेकैइया, कन्ना ला शुणिया, जां मनै ला समझिया, जां फिरि गैहिया, जां आऊं तैन्हांनि ठीक कैरुं,
\v 16 पर धन्य आंतै तुआड़ै टीरै, कि सै तकांतै आंतै,जां तुआड़ै कन , कि सै शुणतै आंतै।
\v 17 कैईनिकि अऊं तुआं सेईते सच बौलता आ, कि बड़ै सारै भविष्यवक्तै जां धरमियैं चंहुं कि जै गलै तुऐ तकांतै, तकाणा पन न तैकैइ, जां जै गलै तुऐ शुणतै, शुणना पन न शुणी।
\s बी बाणै बाऐरै द्रष्टातैरी व्याख्या
\p
\v 18 एठणिरै तेईनि तुऐ बाणारारैरा द्रष्टांत शुणा।
\v 19 जै कौ राज्यैरा वचन शुणि करि न समझता, तैसैरै मना मझ जै किछ बाऊरु आ, तैस से दुष्ट एईछि करि खुस्सी लै गांहथा,ऐ सैहै आ जै रसतैरै कनारै बाऊरु थियूं।
\v 20 जां जै घौड़ीली जैमीनि पन बाऊरु थ्यू ऐ सै आ, जै वचन शुणि करि झट खुशी सेईतै मनि लींता।
\v 21 पर एऐपु मझ सीर न रखणैरै कारण थौड़ै धियैड़ी कैरा आ, जां जेकणि वचनैरै कारण कलैश या उपदरव भूंता, ता झट ठौकर खांता।
\v 22 जै झैड़िया मझ बाऊरू आ, ऐ सै आ, वचन शुणता, पर ऐस संसारैरि चिंता जां धनैरा दौखा वचनानि दबांता, जां फल न लांता।
\v 23 जै ऐछी जैमीनि मझ आ बाऊरू,ऐ सै आ, जै वचन शुणि करि समझता, जां फल लांता, कौ शाऊ गुणा, कौ शठ गुणा कौ तीह गुणा,
\s जंगली बीजा कैरा द्रष्टाता कैरी व्याख्या
\p
\v 24 तैनि तैन्हांनि अक हौरा द्रष्टांत दिता कि सुरगैरा राज तैस मेहिणु सई आ जैनि अपड़ी पैटि अछा बीज बा।
\v 25 पर जां लौक झुलतै थ्यै ता तैसैरा दुशमण एईछि करि किणकिरै बीजा मझ जंगली बीज बा करि चलि ग्या।
\v 26 जां अंकुर फटै जां बालैं लैगि, ता जंगली दाणै बि लैहियूंणा लगै।
\v 27 एऐत पन गिरिसथैरै दासै ऐईछी करि तैस सुण बौलु, हे सुआंमी, क्या तीं ऐपड़ी पैटि मझ अछा बीज न थ्या बाऊरा?
\v 28 तैनि तैन्हां सुण बौलु,ऐ कोसक्यै दुशमणैरा कम आ, दासै तैस सुण बौलु क्या तिंडी इच्छा आ कि आई गाहि करि सै बटौई लिया?
\v 29 तैनि बौलु कि, ऐतियूं न कि जंगली दाणैरै पौधै बटौअतै तैन्हां सुण किणक बि उताड़ी दिया।
\v 30 बढणा तेईनि दोइयौनि मटियूंणा दिया, कि बढतै टैंमा मूं बडणाहरानि बौलणु कि पेहिलै जंगली दानैरै पौधै बटौई करि फुकणानि तैन्हैरै दठै बनहि लिया, जां किणक मिंडै खैता मझ किठि करा।
\v 31 तैनि तैन्हांनि अक हौरा द्रष्टांत दिता, कि सुरगैरा राज राईरै एकी दाणा समान आ, जै कुनक्यै मेहिणू लै करि अपड़ै खैता मझ बा दितु।
\v 32 सै सभनियां बीजा कना छौटा ता, पर जां बधता ता सभनियां साग पात कना बड़ा भूंता, जां एतयूं बुट भौ गांहथु कि सुरगैरै पकशी एईछी करि तैसैरि डैईया पन बसेरा कातै।
\v 33 तैनि अक हौरा द्रष्टांत तैन्हांनि शुणा, कि सुरगैरा राज खैमीरा सई आ, जै कुनक्यै जैनैनि लै करि तरअ पसेरि ऐटु मझ मिला मिला दितु जां भूथै -भूंतै सै सभ खमीर भौ गोयूं।
\v 34 ऐकैई सैरि गलै यीशु द्रष्टांता मझ लौकानि शुणैई,जां बगैर द्रष्टांतै सै तैन्हांनि किछ ना बौलिंथ्या।
\v 35 कि जै वचन भविष्यवक्तै बौलारा थ्या, सै पूरा भुया कि आऊं द्रष्टांत शुणाणानि अपड़ू मूह खोलूं, अऊं तैन्हां गला जै जगतेरि उत्पैती कना गुप्त ऐंती रेऊरी, प्रटकट करैला।
\v 36 तां सै भीड़ छडि करि घरै या, जां तैसैरै चैलै तैस किन एईछि करि बौलु, पैटिरै जंगली दाणैरा द्रष्टांत असूंनि समझाई दे।
\v 37 तैनि तैन्हांनि जुबाब दिता, अछै बीज बांणै बा आ मेहिणुरा पुत्र आ।
\v 38 खैत संसार आ, अछा बीज राजियैरि संतांन, जां जंगली बीज दुष्टैरि संतांन आ।
\v 39 जैनि दुशमणै सै बाई सै शैतान आ, बेढियूंणा संसारैरा अंत आ, जां बढणै बाऐ स्वर्गदूत आंतै।
\v 40 एठणिरै तेइनि जीं जंगली दाणै बैटौइयूंतै जां फुकि छैडियूंतै,तीं ऐ संसारैरै अंता मझ भूंतु।
\v 41 मेहिणुरा पुत्र अपड़ै स्वर्गदूतनि भेईजैला, जां सै तैसैरै राजा मझ सारै ठौकरिरै कारण पाप जां अधर्म कांनै बाऐ किठै कानै।
\v 42 जां सै आगिरै कुंडा मझ सुटणैं, तैड़ी रूंणां जां दंत पिसणै भूणै।
\v 43 तैस टैंमा धर्मी अपड़ै बाबैरै राजा मझ सुरजा सई चमकैलै, जैसैरै कन भुया सै शुणि लिया
\s छुपौरै खजानैरा द्रष्टांत
\p
\v 44 सुरगैरा राज खैता मझ छपौरा धना समान आ, जै कुनक्यै मेहिणु पा करि छिपा दिता, जां खुशिरै मारौरै गाहि करि अपड़ु सब कछ बैचि करि सै खैत खैरिदि लिया।
\s अनमोल मोतिया कैरा द्रष्टात
\p
\v 45 फिरि सुरगैरा राज एकि व्यापैरि समान आ, जै अछै मोतिया केरि खौजि मझ थ्या।
\v 46 जां तैसनि अक बड़ा कीमति मोती मैआ ता, तैनि गाहि करि अपड़ु सभ किछ बैचि छडु, जां सै खैरीदि लिया।
\s जालैरा द्रष्टात
\p
\v 47 फिरि सुरगैरा राज तैस बड़ै जाला समान आ, जै समुदरा मझ सुटिया, जां हर प्रकारेरि मैछली समैटि ग्या।
\v 48 जां तेखणि भैरि ग्या, तां तैसनि कनारै छिकि लै यै, जां ऐछि, ऐछी भांडा मझ किठी की जां निकैम्मी, निकैम्मी सुटि दिति।
\v 49 संसारैरै अंता मझ ऐतियूं ऐ भूणू, स्वर्गदूत ऐईछी करि दुष्ट धरमियां कना अलग कानै, जां सै आगिरै कुंडा मझ सुटणै।
\v 50 तैड़ी रूंणा जां दंत पीसणा भूणा।
\s पुराणी कनै नांऊई शिक्षाईरा महत्व
\p
\v 51 क्या तुऐ ऐकेई सैरि गलै सैमझी।
\v 52 तैन्हां तैस सुण बौलु, हां तैनि तैन्हां सुण बौलु,एठणिरै तेईनि हर अक शास्त्री जै सुरगैरै राजियैरा चैला बणौरा आ, तैस गिरिथा समान आ,जै अपड़ै भण्डारा कना नेवीं जां पुरैणि चीजै कढता।
\s नासरता मझ यीशुरा अनादर
\p
\v 53 जां यीशु ऐ सारै द्रष्टांत बौलि चुकाम ता तैड़ाह कना चलि ग्या।
\v 54 जां अपड़ै दैशा एईछि करि तैन्हेरि आराधनलय मझ उपदैश दीणा लगा, कि सै हैरान भौ करि बौलणा लगै, कि ऐसनि ग्यांन जा सामरथैरै कम कौढांह मैऐ?
\v 55 क्या ऐक्या बढ़ई छौकरा न? जां क्या ऐसेरि माईरु ना मरियम जां ऐसैरै भैया कैरै ना याकुब जां यूसफ जां शमौन जां यहुदा ना?
\v 56 जां क्या ऐसेरि सैरि भीणी असूं मझ ना रींहथी? फिरी ऐसनि ऐ सभ कौढ़ांह मैऊ?
\v 57 एठणिरै तेइनि तैन्हां तैसैरै कारण ठौकर खई, पर यीशू तैन्हां सुण बौलु, भविष्यवक्ता अपड़ा दैश जां अपड़ै घरैनि छडी करि कौड़ी निरादर नां भूंता।
\v 58 जां तैनि तैड़ी तैन्हांरै अविश्वास शैरै कारण बड़ै सामरथैरै कम न क्यै।
\c 14
\s युहान्ना बपतिस्मा दैणैवाऐरी हत्या
\p
\v 1 तैस टैंमा चौथाई दैशैरै राजै हेरोदेसै यीशुरि चर्चा शुणी।
\v 2 जां अपड़ै दासा सुण बौलु, ऐ यूहन्ना बपतिस्मा दीणै बाआ आ, सै मौरा मझां जी उठा, एठणिरै तेईनि तैस कना सामरर्थरै कम प्रकट भूंतै,
\v 3 कैईनिकि हरोदैसै अपड़ै भैई फिलेप्पुसैरि हेरोदियासैरै कारण, यूहन्ना पकड़ी करि बनह, जां जैलखांनै मझ सुटि दिता।
\v 4 कैईनिकि युहनै तैस सुण बौलौरु थियूं कि ऐ रखणी तिंडै तेईनि ठीक ना।
\v 5 जां सै तैस मारी सुटणां चांहथा थ्या, पर लौका कना डैरिंथ्या, केईनि कि सै तैस भविष्यावक्ता जैणिथ्यै।
\v 6 पर जां हेरोदेसैरा जन्म दिन या, ता हेरिदियासेरि छोकरि उत्सवा मझ नाच लुहाई करि हेरोदेस खुश क्या।
\v 7 एठणिरै तेइनि तैनि कसम खा करि वचन दिता कि,जै किछ यु मगैलि, अऊं ताऊनि दैला।
\v 8 सै ऐपड़ी माईरी उक्साऊरि बौलि, यूहन्ना बपतिस्मा दीणै बाऐरू मुंडक थाआ मझ मूनि ऐड़ीऐ मगा दै।
\v 9 राजा दुखित भुआ, पर एपड़ी कसमी जां सेइतै बेशणारह कैरै कारण , आज्ञा दिति, कि दी दिया।
\v 10 जां जैलखानै मझ लौका भेईजि करि युहनैरा मुंडक बढाई दितु।
\v 11 जां तैसेरु मुंडक थाआ मझ ऐणि गियूं, जां छोकरिनि दिई गियूं, जां सै तैस ऐपड़ी माई किन लै गैइ।
\v 12 जा तैसेरै चैलै एईछि करि जां तैसैरि देह लै करि दबी दिति, जां गहि करि यीशुनि समाचार दिता।
\s पांज हजार पुरूषांनी खिलांणा
\p
\v 13 जेखणि यीशु ऐ शुणु ता, किशति पन चढ़ी करि तैड़ाह कना कुसकेई सुनसान ठाहरि एकांत मझ चलि ग्या, जांह लौक ऐ शुणि करी नगरा,नगरा पैदल चलि करि तैस पिचाली चलि गियै।
\v 14 तैनि निकीइ करि बड़ी भीड़ तकाई, जां तैन्हां पन तरस खा, जां तैनि तैन्हांरै बिमार ठीक क्यै।
\v 15 जांह सनहैरा भुआ ता, तैसैरै चैलै तैस किन एईछी करि बौलु, ऐ ता सुनसान ठाहर आ, जां अबैल भूंति आ, लौकानि भैईजि दिया कि बस्तिया मझ गही करि अपड़ै तेईनि भौजन खैरीदि लया।
\v 16 यीशु तैन्हां सुण बौलु तैन्हांरा गाहणु जैरूरि ना तूऐ ऐ एनहनि खाणैनि दिया।
\v 17 तैन्हां तैस सुण बौलु, 'ऐड़ी असूं किन पंज रोटी ऐंती जां दौ मैछलि छडि करि किछ ना।
\v 18 तेनि बौलु, तैन्हां ऐ़ड़ि मूं किन लै एईछा।
\v 19 तां तैनि लौकनि घाहा पन बेशणैनि बौलु, जां सै पंज रोटि जां दौ मैछली ली, जां सुरगा धैरै हैरि करि धन्यवाद क्या जां तैस रोटि भनि-भनि करि चैलानि आज्ञा दिति, जां चैलै लौकानि।
\v 20 जां सारै खा करि तरिपत भौ गियै, जां तैन्हां बचौरै टौकड़ा केरि बारह टोकरि चुकि।
\v 21 जां खाणै बाऐ जैनैनि जां बालका छडि करि पंज हजार पुरखा कैरा अणताजा थ्या।
\s यीशुरा पैणी पन चलणा
\p
\v 22 जां तैनि झट अपड़ै चैलै बरबस किशती पन चाहढ़ै, कि सै तैस कना पेहिलै पार चलि गैहिया, जां तेईनि कि सै लौकानि विदा करवांता।
\v 23 सै लौकानि विदा करि करि, प्रार्थना कानैरै तेईनि अलग पहाड़ा पन चढ़ी ग्या, जां सनहैरै तैड़ी अकैला थ्या।
\v 24 तैस टैमा किशती झीलिरी लैहरा मझ डगमगांति रैहि, केईनि कि बियार सामणै कना थी,
\v 25 जां सै रातिरै चोऊथै पैहरा झीली पन चलतै तैन्हां किन या।
\v 26 चैले तैस झीलि पन चलतै तका करि घबरा गियै! सै भूत आ; जां डरै मारौरै चिल्ला उठै।
\v 27 यीशु झट तैस सुण गलै की,जां बौलु धीर रखा, अऊं आ; डरा मेई।
\v 28 पतरसै तैसनि जुबाब दिता, हे प्रभु! अगर तू ऐ आ, ता मूंनि ऐपु किन पैणि पन चलि करि आज्ञा दै।
\v 29 तैनि बौलु, आ, तां पतरस किशती पना उतरि करि यीशु किन गाहणानि पैणी पन चलणा लगा।
\v 30 पर बियार तका करि डरि ग्या, जां जेखणि डुबणा लगा, ता चिल्ला करि बौलु, हे प्रभु, मूं बंचा।
\v 31 यीशु झट हथ दी करि सै पकड़ी लिया, जां तैस सुण बौलु, हे घट विश्वास इयो, तीं कोइनि संदेह क्या?
\v 32 जां सै किशती पन चढ़ी गियै, ता बियार थमि गैई।
\v 33 ऐत पन जै किशती मझ थ्यै, तैन्हा सै दण्डवत करि बौलु; सचपुच तु परमेश्वरैरा पुत्र आ।
\s गन्नेसरत मझ रोगियानी ठीक काना
\p
\v 34 सै पार उतरि करि गनेसरत दैशा पुजै।
\v 35 जां तेठणिरै लौकै सै पच्हांणी करि आसै पासैरै सारै दैशा मझ बुलावा भेईजा,जां सारा बिमारानि तैस किन अणै।
\v 36 जां तैस सुण विनति काना लगै, कि सै तैन्हांनि अपड़ै लिकड़ै कैरा आंचल छूणां दिया, जां जैथरै सै छुआ,सै ठीक भौ गियै।
\c 15
\s परम्परा पालनैरा प्रश्न
\p
\v 1 तां यरुशलेम मझ क्याऊतै फरिसि जां शास्त्री यीशु किन एईछी करि बौलणा लगै।
\v 2 तिंडै चैलै पुरनियां केरि तैस रितीनि कोईनि टाअतै? कि बगैर हथै धूणैं रोटि खांतै।
\v 3 तैनि तैन्हांनि जुबाब दिता, कि तुऐ बि ऐपड़ी रीतिरै कारण कोइनि परमेश्वरैरि आज्ञा टाअतै?
\v 4 कैईनिकि परमेश्वरै आज्ञा बौलौरु थ्यू कि अपड़ै बाबैरि जां ऐपड़ी मईरा आदर कांना, जां जै कौ बबानि या मईनि बुरा बौलिया, सै मारी सुटियौ।
\v 5 पर तुऐ बौलतै, कि अगर कौ अपड़ै मई बबानि सेईतै बौलिया, जै किछ ताउनि मूं कना फेइदा मैई सकता, सै परमेश्वरानि भेंट चढ़ी चुकौरि आ।
\v 6 तां सै अपड़ै बाबैरि आदर न करवांता, एठणिरै तेईनि तुऐ अपड़ी व्यवस्था कारण परमेश्वरैरा वचन टाई दिता।
\v 7 हे कैबटियौ! यशायाहै तुआड़ै बारै मझ ऐकैइ भविष्यैवाणि ठीक क्याऊरि आ।
\v 8 कि ऐकयै लौक औठा पन ता मिंडा आदर कातै, पर तैन्हैरा मन मूं कना दूर रींहथा।
\v 9 आज्ञा जां ऐ बेकार मिंडि उपासना कातै, केईनि कि मेहिणुआं केरि विधयानि धर्मौपदैश करि करि शिखरांते।
\s अशुध कानै वैई गलै
\p
\v 10 जां तैनि लौकानि ऐपु किन शिदा करि तैन्हां सुन बौलु, शुणा, जां समझा।
\v 11 जै मुहां मझ गांहथा, सै मेहिणुनि अशुध न काता, पर जै मुहां कना निकअता सैहै,मेहिणुनि अशुध काता।
\v 12 तां चैलै एईछि करि तैस सुण बौलु, क्या तु जाणता कि फरिसियै ऐक्यै वचन शुणि करि ठौकर खई।
\v 13 तैनि जुबाब दिता, हर बुट जै मिंडै सुरगैरै बाबै लाऊरु आ, उतैड़ी गांहणा।
\v 14 तैन्हांनि गांहणा दिया, सै अंदै रसतै लुहाअनार आंतै; जां कांणा अगर कांणैनि बत लुहैया ता दोइयौ खडै मझ गिरि गांहणै।
\v 15 ऐ शुणि करि, पतरसै तैस सुन बौलु, ऐक्या द्रष्टांत असूंनि समझाई दै।
\v 16 तैनि बौलु, क्या तुऐ बि एमहि तेइनि नां समझ आंतै।
\v 17 क्या न समझतै कि जै किछ मुहां मझ पूंतु सै पैटा मझ पुजतु, जां सण्डास मझ निकिइ गांथु?
\v 18 पर जै किछ मुहां कना निकअतु, सै मना किना निकअतु जां सैहै मेहिणुनि अशुध काता आ।
\v 19 कैईनिकि कुचिंता, हत्या, हौरि जैनैनि किन गांहणु,व्यभिचार , चोरी, झूठी उगाहि जां निंदा मना कना निकअति।
\v 20 ऐहै ऐंति जै मेहिणुनि अशुध कैति, पर बगैर हथ धूणैं रोटि खैंणी मेहिणुनि अशुध ना काता।
\s कनानी जातिरी जनैनीरा विश्वास
\p
\v 21 यीशु तैड़ांह कना निकीइ करि, सूर जां सैदाइरै दैशानि चलि ग्या।
\v 22 जां तका, तैस दैशा कना अक कनानि जनानि निकीइ, जां चिल्ला करि बौलणा लगि, हे प्रभु दाऊदैरि संतांन, मूं पन दया कर, मिंडि छौकरिनि दुष्टा आत्मा बड़ी आ सतांति।
\v 23 पर तैनि तैसैनि किछ जुबाब न दिता, जां तैसैरै चैलै तैस सुण विनति करि बौलु, ऐसैनि विदा कर, कैईनिकि सै असूं पिचालीं चिल्लांति ऐंईति आ।
\v 24 तैनि जुबाब दिता,इस्राईलिरै घरांनेरि गुंम भौरि भैड़ा छडि करि अऊं कौस किन न भेइजियोऊरा।
\v 25 पर सै यैई, जां तैसनि प्रणाम करि, करि बौलणा लगि हे प्रभु! मिंडि मजत कर।
\v 26 तैनि जुबाब दिता, छौकरुआ कैरि रौटि कुता अघरयाली सुटणी ठीक ना।
\v 27 तैनि बौलु, सच आ प्रभु, पर कुतै बि सै चराचारा खांतै ,जै तैन्हांरै सुऐंमियां कैरै मैचा कना गिरतै।
\v 28 ऐत पन यीशु तैसनि जुबाब दी करि बौलु, हे जैनैनियै, तिंडा विश्वास बडा आ, जीं तु चांहथी तिंडै तेईनि तींऐ भुया, जां तैसैरि छौकरि तैसै घैड़ी कना ठीक भौ गैइ।
\s अनेक रोगी उचित काना
\p
\v 29 यीशु तैड़ांह कना चलि करि, गलीलीरि झीली किन या, जां पहाड़ा पन चढ़ी करि तैत पन बेशि ग्या।
\v 30 जांह भीड़ी पन भीड़ लटै,कांणै, गुंगै, टंडै, जां बड़ा हौरांनि लै करि तैस किन यै, जां सै तैसैरै पैइड़ा पन सुटि दितै, जां तैनि सै ठीक क्यै।
\v 31 एठणिरै तेइनि जेखणि लौकै तकाऊं, कि गुंगै बौलतै, जां टुंडै ठीक भूंतै, लटै चलतै, जां कांणै तकांतै आंतै, ताहैरानि करि, करि इस्राराईलैरै परमेश्वरैरि बैडियैइ की।
\s चार हजार लौकानी खिलाणा
\p
\v 32 यीशु अपड़ै तैस चैलानि शिदा करि बौलु,मूं ऐसै भीड़ी पन तरस एईंता, केईनि कि ऐक्यै तरिंह धियैड़ीया कना मूं सुण आंतै, जांह तैन्हां किन किछ खाणैनि ना, जां अऊं ऐन्हांनि भ्रुखणै विदा न कांना चांहथा, कौड़क्यां ऐतियूं न भुया कि बतै खिजि करि रैहि गैहिया।
\v 33 चैलै तैस सुण बौलु,असूंनि जंगला मझ कौढ़ां कना इयौऊति रोटि मैईणी, कि अई इयौऊति भीड़िनि तरिप्त करवांता?
\v 34 यीशु तैन्हां सुण बौलु,तुआं किन केथरि रोटि ऐंति? तैन्है बौलु, सत जांह थौड़ी तेई हैलकि मैछलि।
\v 35 तां तैनि लौकानि धैरति पन बेशणानि आज्ञा दिति।
\v 36 जां सै सत रोटि जां मैछली लै तैस तैरैरा धन्यबाद करि, करि तरोड़ी जां अपड़ै चैलानि दींता ग्या, जां चैलै लौकानि।
\v 37 एठणिरै तेइनि सभ खाकरि तरिप्त भौ गियै जां बचौरै टौकड़ा कैरै भरौरै सत टौकरै चुकै।
\v 38 जांह खाणै बाऐ जैनैनियां जां बालका छडि करि चोऊर हजार पुरख थ्यै।
\v 39 तां सै भीड़ीनि विदा करि किशति पन चढ़ी ग्या, जां मगदन दैशैरै सिवांना मझ ग्या।
\c 16
\s स्वर्गीय चिन्हैरी मांग
\p
\v 1 जां फरिसियै जां सदूकियै नीड़ ऐईछि करि तैस परखनैरै तेईनि तैस सुण बौलु, कि असूंनि सुरगैरा कौ चिन्ह लुहाअ।
\v 2 तैनि तैन्हांनि जुबाब दिता। कि सनहैरै तुऐ बौलतैकि खुला रीहणा, केईनि कि सुरग लाल आ।
\v 3 जां भियगा बौलतै कि आज आंधी एईणि, केईनि कि आकाश लाल जां धुंधला आ, तुऐ सुरगैरा लकशण तका करि भैद शुणा सकतै, पर टैंमैरै चिन्हा कैरा भैद न शुणा सकतै।
\v 4 इस जुगैरै बुरै जां व्यभिचार
\s फरिसिया कनै संदूकिया कैरी शिक्षाईरा खमीर
\p भिचारि लौक चिन्ह तौपतै,पर युनसैरा चिन्ह छडी कौ हौरा चिन्ह तैन्हांनि न दियूंणा, जां सै तैन्हां छडी करि चलि ग्या।
\v 5 जां चैलै पार गांहथै तैस टैंमा रोटि लीणी भुलि गियै,
\v 6 यीशु तैन्हांनि बौलु, तका,फरिसिया जां सदूकिय कैरै खमीरा कना चौकस रीहणु।
\v 7 सै एपु मझ विचार काना लगै कि, अई ता रोटि न ऐणिं।
\v 8 ऐ बुझि करि यीशु तैन्हां सुण बौलु, हे घट विश्वास यौ, तै ऐपु मझ कोईनि विचार कातै, कि असूं किन रोटि नैंति?
\v 9 क्या तुऐ एमहि तेईनि न समझै? जां तैन्हां पंजा हजारैरि पंज रोटि याद न कातै, जांह न ऐ कि केथरि टोकरि चुखथी?
\v 10 जां न तैन्हां चोउआ हजारैरि सत रोटि, जां न ऐ कि कैथरै टौकरै चुकौरै थ्यै?
\v 11 तुऐ कना समझतै कि मीं तुआं सुण रोटिया कैरै बारै मझ न बौलु, फरिसिया जां सदूकिय कैरै खमीरा कना चौकास रैहि।
\v 12 तां तनहनि समझ यैई,कि तैनि रोटिरै खमीरा सुण न,पर फरिसिया जां सदूकियरि शिक्षाई कना चौकस रीहणानि बौलौरु थियूं।
\s पररसैरा यीशु मसीह स्वीकार काना
\p
\v 13 यीशु कैसरिया फिलिप्पिरै दैशा मझ एईछि करि अपड़ै चैला कना पुछणा लगा,कि लौक तैस मेहिणुरै पुत्रानि कुतु बौलतै?
\v 14 तैन्है बौलु,क्याऊतै ता यूहन्ना बपतिस्मा दीणै बाआ बौलतै, जां क्याउतै एलिय्याह, जां क्याउतै यिरमयाह या भविष्यवक्ता मझां कोइ अक बौलता।
\v 15 तैनि तैन्हां सुण बौलु,पर तुऐ मूंनि कुतु बौलतै?
\v 16 शमौन पतरसै जुबाब दिता,कि तु जींतै परमेश्वरैरा पुत्र मसीह आ।
\v 17 यीशु तैसनि जुबाब दिता,कि हे शमौन योनारै पुत्र! तु धन्य आ,केईनि कि शरीर मास जां खूंन ऐरै न, पर मिंडै बाबै जै सुरगा मझ आ, ऐकैइ गल ताउ पन प्रकट की।
\v 18 जां अऊं बि तऊ सुण बौलता, कि तु पतरस आ; जां मूं ऐस घौड़ा पन अपड़ी कलिसिया बणाणी। जां अधोलोकैरै फाटक तैस पन प्रबल न भूणैं।
\v 19 अऊं ताउनि सुगैरै राजेरि कुंजी दैला, जां जै किछ तु धैरति पन बनहैला,सै सुरगा मझ बैनियौलू, जां जै किछ तु धऱति पन खौलैला सै सुरगा मझ खोलियूंणुं।
\v 20 तां तैनि चैलैनि आज्ञा, कि तैस कौस सुण मैई बौलतै, कि अऊं मसीह आ।
\s अपड़ी मौऊतिरै बारै यीशुरी भविष्यवाणी
\p
\v 21 तैस टैंमां कना यीशु अपड़ै चैलानि शुणाणा लगा, कि मूंनि जैरूरि आ,कि यरुशलेमानि गांहु, जां पुरनियां जां महायाचक नि जां शास्त्रीया कैरै हथै सुण बड़ै दु:ख उठाऊं, जां मारि सुटियो, जां तीसरि धियैड़ि जी उठूं।
\v 22 एऐत पन पतरस तैस अलग लै करि, झिड़कणा लगा कि हे प्रभु! परमेश्वर न करवांता तऊ पन ऐतियूं कैदि न भौलु।
\v 23 तैनि फिरी करि पतरसानि बौलु, हे शैतान, मिंडै सामणै कना दूर भौ ग, तु मिंडै तेईनि ठौकरिरा कारण आ, कयौंकि तु परमेश्वरैरि गलै न, पर मेहिणुआं केरि गला मझ मन लांता।
\s यीशुरै पिछै चलणैरा अर्थ
\p
\v 24 तां यीशु अपड़ै चैला सुण बौलु,अगर कौ मूं पिचालीं एईणा चांहथा, तैस अपड़ै आप इनकार करै जां अपड़ा क्रूस चुकै, जां मूं पिचालीं चलि पौइ।
\v 25 कैईनिकि जै कौ अपड़ा प्राण बंचाणा चैहिया, सै तैस गुंआला, जां जै कौ मिंडै तेईनि अपड़ा जीवन गुंआला, सै तैस पाला।
\v 26 अगर मेहिणू सारै संसारानि प्राप्त करवांता, जां अपड़ै प्राणैरा घाटा खैया, ता तैसैरा कुतु फेइदा भूणा? या मेहिणू अपड़ै जीवनैरै बदलै कुतु दैला?
\v 27 मेहिणुरा पुत्र अपड़ै स्वर्गदूत सेईतै अपड़ै पिताइरी महिमाई मझ ऐईणा, जां तैस टैंमा सै हर एकिनि तैसैरै कमा अनुसार प्रतिफल दैला।
\v 28 अऊं तुआं सुण सच बौलता, कि जै एड़ी खड़ै आंतै,तैन्हां मझ क्याऊतै ऐतियै आंतै कि जां तेईनि मेहिणुरै पुत्रानि तैसैरै राज्यै मझ एईंता न तका लैलै, तां तेईनि मोऊतिरा सुआद कैदि न चखैलै।
\c 17
\s ईशुरा रूपांतर
\p
\v 1 छींह धियैड़िया बाद यीशु पतरस जां याकुब जां तैसैरा भा यूहन्ना सेईतै लिया, जां तैन्हांनि, एकान्त मझ कुसक्यै उथड़ै पहाड़ा पन लै ग्या।
\v 2 जां तैन्हैरै सांमणै रूपान्तर भुआ, जां तैसैरु मुंह सूरजा सइ चमकु जां तैसैरै लिकड़ै जोति सइ उजालै भौ गियै।
\v 3 जां तका,मूसा जां एलिय्याह तैस सुण गलै कातै लैहियै।
\v 4 एऐत पन पतरसै यीशु सुण बौलु, हे प्रभु! असैड़ा ऐड़ी रीहणा अछा आ, इच्छा भुईया ता, ऐड़ी तरअ मंडप बणाऊं, अक तिंडै तैइनि, अक मूसैरै तेईनि, जां अक एलिय्याहैरै तेईनि।
\v 5 सै बौलता थ्या कि, तका एकि उजऐ बदऐ सै छा लियै, जां तका, तैस बदआ कना, अक शब्द निकआ, कि ऐ मिंडा पियारा पुत्र आ, जैस कना अऊं खुश आ ऐसैरि शुणां।
\v 6 चैलै ऐ तैसैरि शुणि करि मुहैरै भारै गिरै,जां अत्यन्त डरी गियै।
\v 7 यीशु नीड़ एईछि करि सै छुऐ, जां बौलु, उठा डरा मेई।
\v 8 तां तैन्है अपड़ै टीरै चुकि करि यीशुनि छडी हौरा कौ न तका।
\v 9 जांसै पहाड़ा कना उतरतै थ्यै तां यीशु तैन्हांनि आज्ञा दिति, कि जांह तेईनि मेहिणुरा पुत्र मौरा कना न जी उठिया तां तेइनि जै किछ तुऐ तकाऊं, कौस सुण मेइं बौलतै।
\v 10 जां तैसेरै चैलै तैस कना पुछु, फिरि शास्त्री कोईनि बौलतै, कि एलिय्याहैरु पेहिलु एईणू जैरुरि आ?
\v 11 तैनि जुबाब दिता,कि एलिय्याह ता एईणा:जां सभ कछ सुधारैला।
\v 12 पर अऊं तुआम सुण बौलता,कि एलिय्याह एईछि चुकौरा आ, जां तैन्हां सै न पैहचांणा, पर जीं चांहु, तीं ऐ तैस सुण क्यू, ऐसै रीति ला मेहिणुरा पुत्रा बि तैन्हैरै हथा दु:ख उठांणा,
\v 13 तां चैलै तैसैरूसमझु कि तैनि असूं सुण यूहन्ना बपतिस्मा दीणै बाऐरै बारै मझ बौलु।
\s दुष्टआत्मा ग्रस्त वालक ठीक कया
\p
\v 14 जां सै भीड़ी किनि पुजै, ता अक मेहिणु तैस किन या, जां जैणु टंकि करि बौलणा लगा।
\v 15 हे प्रभु! मिंडै पुत्रा पन दया कर, केईनि कि तैसनि मिरगी एईंति, जां सै बड़ै दु:ख उठांता, जां बार,बार आगि मझ, बार, बार पैणि मझ गिरि पूंता।
\v 16 जां मीं सै तिंडै चैला किन थ्या अणौरा, पर सै तैसनि अछा न करि सकै।
\v 17 यीशु उतर दिता, कि हे अविश्वासि जां हठीलै मेहिणुऔ, मूं केखणि तेईनि तुआं किन रीहणु? केखणि तेईनि तुआड़ी सैन कांनि? तैस ऐड़ी मूं किन अणा।
\v 18 ताम यीशु तैसनि झिड़कई ,जां दुष्टा आत्मा तैस कना कढी, जां छौकरु तैसै घैड़ी ठीक भौ गियूं।
\v 19 तां चैलै तैस एकान्त मझ यीशु किन एईछि करि बौलु, आई ऍस कना कढी सकै?
\v 20 तैनि तैन्हां सुण बौलु, अपड़ै विश्वास एरि कैमिरै कारण: केईनि कि अऊं तुआं सुण सच बौलता कि तुआड़ा विश्वाश राईरै दाणै बराबर बि भुआ ता,कि ऐस पहाड़ा सुण बौलि सकतै कि, ऐड़ाह कना सरकिकरि उदिनि चलि ग, ता तैस चलि गांहणु, जां कौ गल तुआड़ै तेईनि अन्हौनि न भूणी।
\v 21 जां सै गलील मझ उपास कातै थ्यै, तां यीशु तैन्हांनि बौलु, मेहिणुरा पुत्र मेहिणुरै हथै ला पैकड़ैयूंणा।
\s अपड़ी मौऊतिरै बारै यीशुरी पुनै भविष्यवाणी
\p
\v 22 जां सै गैलीला मझ थियै, तां यीशु तैन्हां सुण बौलु,"मेहिणुरा पुत्र मेहिणुआं कैरै हथा पैकडैइयूंणा;
\v 23 जां तैन्हां सै मारि सुटणा, जां तैस तीसरी धियैड़ी जी उठणु। ऐत पन सै बड़ै उदास भुऐ।
\s मंदरैरा कर
\p
\v 24 जां सै कफरनहुमा मझ पुजै, ता मंदरैरै तैइनि कर लीणै बाऐ पतरसा किन एईछि करि पुछु कि, क्या तुआड़ा गुरु मंदरैरा चुंगी न दींता? तैनि बौलु हां दींता ता आ।
\v 25 जां सै घरै या, ता यीशु तैस कना पुछणा कना पेहिलै तैसनि बौलु, हे शमौन तु कुतु समझता, धैरतिरै राजा चुंगी या कर कुसकना लींतै? अपड़ै पुत्रा कना या पराया कना, पतरसै तैस सुण बौलु, पराया कना।
\v 26 यीशु तैस सुण बौलु, ता पुत्र बंची गियै।
\v 27 तां बि एठणिरै तेईनि कि अई तैन्हांनि ठौकर न खैलैया, तु झीलीरै कनारै गहि करि बंसि सुट, जां जै मछली पेहिलै निकिइ, तै लै, तउ तैसैरा मुह खोलणै ला अक सिक्का मेईणा, तैसै लै करि मिंडै जां अपड़ै बदलै तैन्हांनि दी दीणां।
\c 18
\s सुरगैरै राजा मझ बड़ा कैणु
\p
\v 1 तैसै घैड़ी चैलै यीशु किन एईछि करि पुछणा लगै, सुरगैरै राजा मझ बडा कैणु आ?
\v 2 तैत पन तैनि एक बालक नीड़ शिदा करि तैन्हैरै बिच खड़ा क्या।
\v 3 जां बौलु, अउं तुआं सुण सच बौलता, अगर तुऐ न फिरै जां बालका समान मेई बणि, ता सुरगैरै राज्य मझ प्रवेश न करि पालै।
\v 4 जै कौ अपड़ै आपानि ऐस बालका समान छोटा करैला, सै सुरगैरै राज्‍य मझ बडा भौला।
\v 5 जां जै कौ मिंडै नां सुण अक ऐतियै बालकानि ग्रेहण काता, सै मूनि ग्रेहण काता।
\s पाप कांनैरी परिक्षाई
\p
\v 6 पर जै कौ ऐन्हां छौटा मझां जै मूं पन विश्वास कातै अक ठौकर खैलैया, तैसैरै तेइनि भला भूंता, कि बैडि चैकिरा पात तैसैरै ग्या मझ लैटकैइयूंता, जां सै डुघै समुंदरा मझ डबैइयुंता।
\v 7 ठौकरा कैरै कारण संसारा पन हाय! ठौकरा कैरा लगणा जैरूरि आ; पर हाय तैस मेहिणु पन जैसैरै ला ठौकर लगति।
\v 8 अगर तिंडा हथ या तिंडा पैइड़ ताउंनि ठौकर खैलैया, ता बढि करि सुटि दै, टुण्डा या लटा भौ करि जीवना मझ प्रवेश काना तिंडै तेईनि भलु आ, कि दो हथ दो पैइड़ भूंतै तु अनंत आगि मझ सुटियूंणा।
\v 9 जां अगर तिंडु टीर तुउनि ठौकर खैलैया, ता तैस कढि करि नरका सुटि दै कांणा भौकरी जीवन वितांणा तिडै तैईनि ठीक आ।
\s हैरैऊरी भ्रेढैरा द्रष्टात
\p
\v 10 कांणा भौ करि जीवना सुरगा मझ प्रवेश काना तिंडै तैइनि ऐत कना भला आ, कि स्वर्गदूता टीरै भूंतै बि तु नरकेरि आगि मझ सुटियूंणा।
\v 11 तका, कि तुऐ ऐन्हां हैल्का मझ कौसनि बि तुछ मेई समझा, केईनि कि अऊं तुआं सुण बौलता, कि सुरगा मझ तैन्हैरै स्वर्गदूत मिंडै बाबैरु मुहं रौज तकांतै।
\v 12 तुऐ कुतु समझतै,अगर कौसक्यै मेहिणुरि शाऊ भैड़ै भुया, जां तैत मझ अक भटकि गैहिया, क्या निढ़यानवैंनि छडि करि, जां पहाड़ा पन गही करि, तैसै गुम भौरिनि न तौपैला?
\v 13 जां अगर ईं भुया कि तैस पैया, ता अऊं तुआं सुण सच बौलता कि, सै तैन्हां निढ़यैंनुवैंनि जै गुम न थी भौरि, याउता खुश न भूणा, जियाऊता ऐसै भैड़ै रै तेईनि भूणा।
\v 14 इंऐ तुआड़ै पिताईरि जै सुरगा मझ आ ऐ इच्छा न कि ऐन्हां हैल्का मझा, अक बि नाश भुया।
\s अपरैधिया कैरै प्रति व्यभार
\p
\v 15 अगर तिंडा भैई तिंडा पाप अपराध करवांता, जां ग जां अकैलै मझ गल करि तैस समझा, अगर सै तिंडी शुणिया ता, तीं अपड़ा भा पा लिया।
\v 16 अगर सै न शुणिया ता,एकि दुंईनि ऐपु सुण लै ग, कि हर अक गल दुईं या तरिह उगैहिया कैरै मुहां कना ठैहरैइयूंणि।
\v 17 अगर सै तैन्हैरि बिना मैनियां ता,कलीसियाई सुण बौलि दै, पर अगर सै कलिसिया कैरि बिना मैनिया ता हौरनियां जैति जां चुंगी लीणै बाऐ सई समझ।
\s रौकणा कनै अवसर दैणा
\p
\v 18 अऊं तुआं सुण सच बौलता कि जै किछ तुऐ धैरति पन बनहैलै, सै सुरगा मझ बैनिहयूंणू, जां जै किछ तुऐ धैरति पन खौलैलै, सै सुरगा मझ खौलियूंणु।
\v 19 फिरि अउं तुआं सुण बौलता, अगर तुआं मझ दौ जणै धैरति पन कोसकेई गलैरै तेईनि जैस सै मैग्या, एकि मनैरै भुया, ता सै मिंडै बाबेरि ओर सेईतै सुरगा मझ आंतै, तैन्हां कैरै तेईनि भुई गांहणि।
\v 20 कैईनिकि जैड़ी दौ या तरअ मिंडै नां पन किठै भूंतै, तैड़ी अउं तैन्हैरै बिच भूंता।
\s निरदाई सेवकैरा द्रष्टात
\p
\v 21 तां पतरसै नीड़ एईछि करि, तैस सुण बौलु, हेप्रभु! अगर मिंडा भा भैई पाप काता रिहा, ता मूं केथरी बार तैसनि माफ कांनु,क्या सत बारि तेइनि?
\v 22 यीशु तैसनि बौलु, अऊं तऊ सुण ऐ न बौलता, कि सत बारि, वरन सतैरै सथर गुणा तेइनि।
\v 23 एठणिरै तेईनि सुरगैरा राज तैस राजै समान आ, जैनि अपड़ै दासा कना लैखा लीणा चाह।
\v 24 जां सै लैखा लीणा लगा, तां अक जणा तैस सामणै अणां जै दश हजार तौड़ै धैरिंथ्या।
\v 25 जां जि चुकाणैरै तेईनि तैस किन किछ न थ्यू तां तैसैरै स्वामी आज्ञा बौली, कि ऐ जां ऐसैरि लाड़ी जां छोकरै बाऐ जां जै किछ ऐस किन आ सारु बेचियो।
\v 26 ऐत पन तैनि दासै गिरि करि तैसनि प्रणाम क्या, जां बौलु, हे सुआंमी! धीरज रख, अऊं सभ किछ भरि दैला।
\v 27 तां तैस दासैरै स्वामी तरस खा करि सै छडी दिता, जां तैसैरा उधार माफ क्या
\v 28 पर जां सै दास भेईर निकआ, तां तैसैरै सैऊगि दासा मझ अक तैसनि मैआ, जै तैसैरै शाऊ दीनार भरता थ्या, तैनि सै पकड़ी करि तैसैरु गअ घौटु, जां बौलु जै किछ तु धारता आ भरि दै।
\v 29 ऐत पन तैसैरा साउगि दास गिरि करि, तैस सुण विनति कांना लगा, धीरज रख अऊं सभ भरि दैला।
\v 30 तैनि न मनि, पर गहि करि सै बंदघरा मझ सुटि दिता।
\v 31 तैसैरै साउगि दास ऐ तका करि बड़ै उदास भुऐ, जां गही करि अपड़ै सुऐंमिनि सारा हाल शुणा दिता।
\v 32 तां तैसैरै स्वामी तैस शिदा करि तैस सुण बौलु, हे दुष्ट दास, तीं जै मूं सुण विनती की, ता मीं ता तिंडा सारा कैरजा माफ करि दिता।
\v 33 एठणिरै तेईनि जीं मीं तऊ पन दया की, तींऐ क्या तऊ बि अपड़ै सैउगि दासा पन दया न कांनि चैंइथी थी?
\v 34 जां तैसैरै सुऐंमि गुसै मझ एईछि करि, सै दण्ड दीणै बाआ कैरै हथा दिता, कि जेखणि तेईनि सारा कैरजा भरि न दिया, तां तेइनि तैन्हैरै हथा रिहा।
\v 35 ऐसै प्रकार अगर तुआं मझ हर अक अपड़ै भैई नि मना कना माफ न करैला ता मिंडा बाबा जै सुरगा मझ आ, तुआं सुण बि तींऐ करैला।
\c 19
\s तलाकैरै बारै यीशुरी शीक्षा
\p
\v 1 जेखणि यीशु ऐकेई गलै बौलि बेठा, ता गलील कना चलि ग्या, जां यहुदिया कैरै दैशा मझ यरदनैरै पार या।
\v 2 जां बड़ी भीड़ तैस पिचालीं चली पैई, जां तैनि सै तैड़ी ठीक क्यै।
\v 3 तां फरिसि तैसैरि परिक्षा कानैरै तेईनि तैस किन एईछि करि बौलणा लगै, क्या हर एकि कारणा कना अपड़ी लाड़ी छडी दीणी ठीक आ?
\v 4 तैनि जुबाब दिता, क्या तुऐ न पढ़ु, कि जैनि सै बणाइ, तैनि पेहिलै कना नर जां नारी बणाकरि बौलु।
\v 5 कि ऐस कारणा मेहिणु अपड़ै मई बबा कना अलग भौ करि ऐपड़ी लैड़ी सुण रैहला जां सै दोइयो शरिर अक तन भौलै?
\v 6 सै ऐबै दोइयो शरिर न पर अक तन आं, एठणिरै तेइनि जै परमेश्वरै जौड़ै, तैस मेहिणु अलग न करवांता।
\v 7 तैन्हां ताए सुण बौलु, फिरि मुसै कोइनि आज्ञा बौलौरी आ कि, त्यागपत्र दी करि तैस छडी दै?
\v 8 तैनि तैन्हां सुण बौलु, मुसै तुआड़ै मनेरि कठौरताइरै कारण, तुआनि ऐपड़ी लैड़ी छडणैरि अज्ञा दिति, पर पेहिलै ऐतियूं न थियूं।
\v 9 जां अऊं तुआं सुण बौलता,कि जै कौ व्यभिचारि चडि हौरै कोसक्यै कारणा कना ऐपड़ी लैड़ीनि छडि करि, हौरि सुन बियाह करवांता, सै व्यभिचारि काता, जै तैस कना छैडौरि सुण बियाह करवांता, सै बि व्‍यभिचार काता।
\v 10 चैले तैस सुण बौलु, अगर पुरखैरा जैनैनि सुण ऐतिया सम्बंध आ ता, बियाह काना अछा ना।
\v 11 तैनि तैन्हां सुण बौलु, सारै ऐक्या वचन ग्रैहण न करि सकतै, सिर्फ सै जैन्हांनि ऐ दांन दियौऊरा आ।
\v 12 कैईनिकि किछ नपुंसक ऐतियै आंतै जै मईरै पैटा कना ऐतियै जंमौरै आंते, जां किछ नपुंसक ऐतियै आंतै, जै मेहिणुऐ नपुंसक बणाई, जां किछ नपुंसक ऐतियै आंतै, जैन्है सुरगैरै राजयैरै तेईनि अपड़ै आपानि नपुंसक बणैं, जै ऐसनि ग्रैहण करि सकता, सै ग्रैहण करवांता।
\s बालका कैरा अशिर्बाद
\p
\v 13 तां लौक बालकानि तैस किन लै यै, कि तैन्हां पन हथ रैखिया, जां प्रार्थना करवांता, पर चैलै सै झिड़कई।
\v 14 यीशु बौलु, बालकानि मूं किन एईणा दिया,जां तैन्हांनि नमा मेंई ,करा, केईनि कि सुरगैरु राज ऐतिया कैरु आ।
\v 15 जां सै तैन्हां पन हथ रखि करि, तैड़ाह कना चलि ग्या।
\s धनी युवक कनै अन्नत जीवन
\p
\v 16 जां तका, एकि मेहिणु नीड़ एईछि करि तैस सुण बौलु, हे गुरु,अउं कैणुआ तिया भला कैरु, कि अनंत जीवन पांऊं
\v 17 तैनि तैस सुण बौलु तु मूं कना भैलैईरै बारै कोईनि पुछता? भला ता अकै आ, पर अगर तु जीवना मझ प्रवेश काना चांहथा, ता आज्ञा याई कैरि मनियां कर।
\v 18 तैनि तैस सुण बौलु, कैणुई अज्ञाई? यीशु बौलु, ऐ कि हत्या नेइम कानि, व्यभिचार नैंईं कांना, चोरि नैंइ कैनि, झूठी उगाई नैंईं दीणी।
\v 19 अपड़ै मई बबैरि आदर कांनि, जां अपड़ै पैड़ोसि सेईतै ऐपु समांन प्रेम रखणां।
\v 20 तैनि जवांनै तैस सुण बौलु,ऐन्हां सभनियांनि ता अऊं मनता,ऐबै मूं मझ कुसै गलैरि कैमि आ?
\v 21 यीशु तैस सुण बौलु, अगर तु सिध भूंणा चांहथा, ता ग अपड़ा माल बैचि करि कंगालानि दै, जां ताऊंनि सुरगा मझ धन मैईणा, जां एईछि करि मूं सुण चल।
\v 22 पर सै जुआंन ऐ गल शुणि करि उदास भौ करि चलि ग्या, केईनि कि सै बड़ा धैंनि थ्या।
\v 23 तां यीशु अपड़ै चैला सुण बौलु, अऊं तुआं सूण सच बौलता, कि धनवांनैरा सुरगा राजा मझ प्रवेश कांना मुशकल तैस आ।
\v 24 फिरि तुआं सुण बौलता, कि परमेश्वरैरै राजयै मझ धनवांनैरा प्रवेश ऊंटैरा सुईरै भौकै बतै निकअनैरै बराबर आ।
\v 25 एऐ शुणी करि चैलै बड़ै हैरान भौ करि तैसनी बौलु, फिरि कुसैरा उदार भौ सकता?
\v 26 यीशु तैन्हां धैरै तका करि बौलु, मेहिणुंआं कना ऐ न भौ सकतु, पर परमेश्वरा कना सभ किछ भौ सकतु।
\v 27 ऐत पन पतरसै बौलु, कि तका, अई ता सभ किछ छडी करि तऊ पिचालीं चलौरै आंतै, असूंनि कुतु मेईणू?
\v 28 यीशु तैन्हांनि बौलु, अऊं तुआं सुण सच बौलता,कि नाऊई संसारेरी उतपैति ला जां मेहिणुरा पुत्र अपड़ी महिमाईरै अधिकार सिंघासना पन बैशैला, ता तुऐ बि जै मूं पिचालीं आंतै, बारह सिंघासनाम पन बेशि करि इस्राईलैरै बारह गौत्रा कैरा न्याय करैलै।
\v 29 जां जैनि कुनि घर, भा भीण या मा, बब छोकरु बाआनि या पैटि मिंडै नांइऐरै तेईनि छडि दितौरु आ, तैसनि शाऊ गुणा मेईणु, जां अनंत जीवनैरा अधिकारि भूणा।
\v 30 पर बड़ै सारै जै पेहिलै आंतै, पिचालीं भूणै, जै पिछलै आंतै, पेहिलै भूणैं।
\c 20
\s बारीरै मजदूरा कैरा द्रष्टांत
\p
\v 1 सुरगैरा राज कुसक्यै ग्रहस्था समान आ, जै भियगा नकिआ, कि एपड़ी दाखिरि बैड़ी मझ मैजूरानि लैया।
\v 2 जां तैनि मैजूरा कना अक दीनार रौज पन ठैहरई, सै ऐपड़ी दाखिरि बैड़ी मझ भेइजा।
\v 3 पिरि पहर अक धियाड़ी चढ़ै, निकई करि जां हौरिनियांनि बजारा मझ बैकार खड़ै तका करि,
\v 4 तैन्हा सुण बौलु, तुऐ बि दाखिरि बैड़ी मझ गहा, जां जै किछ ठीक आ, तुआंनि दैला, सै बि गियै।
\v 5 फिरि तैनि दूसरै जां तिसरै पैहरा नीड़ निकई करि तीं ऐ क्यू।
\v 6 जां अक घंटा धियाड़ी रीहंथै फिरि निकई करि, हौरे खड़ै लधै, जां तैन्हांनि बौलु, तुऐ कोईनि ऐड़ी धियाड़ी भरि बेकाऱ खड़ै रिहै, तैन्है तैसनि बौलु,एठनीरै तेईनि कि कुनि अई मैजूरि पन न लई।
\v 7 तैनि तैन्हांनि बौलु, तुऐ बि दाखिरि बैड़ी मझ गहा।
\v 8 सनहैरै दाखिरि बैड़ीरै सुऐंमि अपड़ै भैण्डैरि सुण बौलु, मैजूरानि शिदा करि पिछलै कना लै करि पेहिला तेईनि तैन्हांनि मैजूरि दी दै।
\v 9 जां सै यै, जैन्है घंटा भरि धियाड़ी लाऊरि थी ता तैन्हांनि अक,अक दीनार मैआ।
\v 10 कजै पेहिलै याऊरै थ्यै, तैन्है ऐक्यू समझु कि असूंनि जादु मेईणु, पर तैन्हांनि बि अकै अक दीनार मैआ।
\v 11 जां मैआ ता सै ग्रहस्था पन कुड़कुड़ा करि बौलणा लगै।
\v 12 कि ऐन्हां पिचैलियैं अकै घंटा कम क्या, जां तीं ऐ बि असूं ऐ बराबर करि दितै,जैन्है धिऐड़ी भरैरा बार चुका जां घाम सैहि।
\v 13 तैनि तैन्हां मझ एकिनि जुबाब दिता, कि हे मित्र! अऊं तऊ सुण कौ अन्या न काता , क्या तीं मूं सुण अक दीनार न ठैहराऊरा आ।
\v 14 जै तिंडा आ चुकि लै, जां चलि ग, मिंडि इच्छा आ कि जियाऊतु तऊंनि तैऊतुऐ ऐस पिचैलिऐंनि बि दियूं।
\v 15 क्या ठीकना कि अऊं अपड़ै माला सुण जै चाहुं सै करूं? क्या तु मिंडै भलै भूंणैरै कारण बुरि नजरि सुण तकांता?
\v 16 ऐसै रीति ला जै पिछलै आतैं, सै पेहिलै भूणै, जै पेहिल पिचालीं भूणै।
\s अपड़ी मौऊतिरै बारै यीशुरी तीसरी भविष्यवाणी
\p
\v 17 यीशु यरुशलेमानि गांहथै तैसैरै बारह चैलानि एकान्त मझ लै ग्या, जां बतै तैन्हां सुण बौलणा लगा।
\v 18 कि तका, अई यरुशलेमानि गांहथै आंतै, जां मेहिणुरा पुत्र महायाचक जां शास्त्रीया कैरै हथै पैकड़ैयूंणा, जां सै घातिरै दौषी काबल ठैहरैइयूंणा।
\v 19 जां ऐसनि हौरनियां जैतिया कैरै हथा दियूंणा। कि सै तैस लठा मझ उडा, जां कौड़ै मारै जां क्रूसा पन चाहढ़ा, जां तीसरि धियैड़ी फुकी छडैलै।
\s एकि मीरी विनति
\p
\v 20 तां जब्दीरै पुत्रा केरि मई पड़ै पुत्रा सेइतै तैस किन एईछि करि प्रणाम क्या, जां तैस कना किछ मगणा लगि।
\v 21 ततैनि तैस सुण बौलु, तु कुतु चांहथी? सै तैस सुण बौलु ऐ बौल, कि मिंडै ऐ दो पुत्र तिंडै राजा मझ अक तिंडै दैहिणै अक बांऐं बेशिया।
\v 22 यीशु जुबाब दिता, तुऐ न जाणतै कि, क्या मगतै आंतै? जै कटौरा अऊं पीणा पन आ क्या तुऐ पी सकतै? तैन्है तैस सुण बौलु , पी सकतै।
\v 23 तैनि तैन्हां सुण बौलु, तुऐ मिंडा कटौरा रा ता पीलै, पर अपड़ै दांऐ बांऐ कैणक्या बिशाअना मिंडा कम ना, पर जै मिंडै बाबैरि ओर सेइतै तियार क्याऊरै आंतै, तैन्हैरै कैरै तेईनि आ।
\v 24 जां ऐ शुणि करि दशौ चैलै तैन्हां भैया पन गुसै भुऐ।
\v 25 यीशु सै नीड़ शिदा करि बौलु, तिऐ जाणतै कि हौरनियां जैतिया कैऱै सरदार तैन्हां पन प्रभुता कातै, जां जै बड़ै आंतै सै तैन्हां पन अधिकार जतांतै।
\v 26 पर तुआं मझ ऐतियूं न भूणू, पर जै कौ तुआं मझ बड़ा भूणा चैहिया, सै तुआड़ा सेवक बैणिया।
\v 27 जां जै तुआं मझ प्रधान भूणा चैहिया सै तुआड़ा दास बैणिया।
\v 28 जीं कि मेहिणुरा पुत्र, सै तेठणिरै तेईनि न या कि तैसैरि सेवा टहल कैरियौ, पर एठणिरै तेइनि या कि तुऐ सेवा टहल करवांता जां ब़ड़ा केरि छुटकारैरै तेइनि अपड़ै प्राण दिया।
\s दुयां कांणनि द्रष्टी दान
\p
\v 29 जां सै यरीहो कना निकअतै थ्यै, तां अक बड़ी भीड़ तैस पिचालीं चलि पैई।
\v 30 जां तका, दो कांणै जै सिड़किरै कनारै बैठौरै थ्यै, ऐ शुणी करी कि यीशु गांहथा, पुकारि करि बौलणा लगै, कि हे प्रभु! दाऊदैरि संतांन , असूं पन दया कर।
\v 31 लौकै सै झिड़काई, कि चप रैहा, पर सै हौरु चिला करि बौलै,हे प्रभु , दाउदैरि संतांन , असूं पन दया कर।
\v 32 तां यीशु खड़ै भौ करि , सै शिदाई, जां बौलु,
\v 33 तुऐ कुतु चांहथै कि अऊं तुआड़ै तेईनि करवांता? तैन्है तैस सुण बौलु, हे प्रभु! ऐक्यै असैड़ै ठीरै खुलि गैहिया।
\v 34 यीशु तरस खा करि तैन्हैरै टीरै छुऐ, जां सै छट तकांणा लगै,जां तैस पिचालीं चलि पियै।
\c 21
\s यरुशलेम मझ विजय प्रवेश
\p
\v 1 जां सै यरुशलैमैरै तैस नीड़ पुजै जां जैतुन पहाड़ा पन बैतफगै किन यै, ता यीशु दो चैलै ऐ बौलि करि भेईजै।
\v 2 कि अपड़ै सामणै गरां मझ गहा, तैड़ी पुजतै गधि बनहौरि आ, जां तैस सेइतै बच्चा मैईणा, सै खौलि करि, मूं किन लै ऐइच्छा।
\v 3 "अगर तुआं मझ कैणक्या पुछा, 'ऐक्यू कोइनि आंतै कातै ?' त बौलणु, 'परभु नि ऐसैरा कम,' कनै तैस ऐक्या छुंईं इदि भेईजि दीणा।
\v 4 एठणिरै तेइनि भूं कि,जै वचन भविष्यवक्तै बौलारा थ्या सै पूरा भुआ।
\v 5 कि सिय्यौनेरि छोकरि सुण बौला, कि तजा तिंडा राजा तऊ किन एईंता, सै नमन आ जां गधै पन बैठौरा आ, वरन लादुरै बच्चै पन ।
\v 6 चैले तैस कन गही आज्ञा की करि , जीं यीशु तैन्हां सुण बौलौरु थियूं तीऐं बौलु।
\v 7 सै गधिनि जां तैसैरै बच्चैनि अणि करि, तैन्हां पन अपड़ै लिकड़ै सुटै, जां सै तैन्हां पन बेशि ग्या।
\v 8 जां बड़ै सारै लौकै अपड़ै लिकड़ै बतै मझ बिछाई, जां लौकै बुटा पना डैई बढि करि बतै मझ बिछैई।
\v 9 जां जै भीड़ अघरयाली, अघरयाली गांहथी जां पिचालीं, एईंती थी, पुकारि,पुकारि करि बौलति थी, कि दाऊदेरि संतांनिनि होशाना, धन्य आ सै जै प्रभुरै नां सुंण एईंता, सुरगा मझ होशाना।
\v 10 जां तैनि यरुशलेमा मझ प्रवेश क्या, ता सारै नगरा मझ हलचल मचि गैई,जां लौक बौलणा लगै ऐ कैणु आ?
\v 11 लौकै बौलु, ऐ गलीलैरै नासरतैरा भविष्यवक्ता यीशु आ।
\s मंदिर कना व्यापैरिया कैरा निकाला जाना
\p
\v 12 यीशु परमेश्वरैरै मंदरा मझ गहि करि, तैन्हां सभनियांनि, जै मंदरा मझ लीण दीण कातै थ्यै,कढि दितै, जां सराफौ कैरै पीढ़ै जां कबूतर बैचणाहरा केरि चौकि उलटि दिति।
\v 13 जां सतैन्हां सुण बौलु, लिखौरु आ कि मिंडु घर प्रार्थनाईरु मंदर बौलियूंणु, पर तुऐ तैसनि डैकुआ कैरा खौ बणांतै।
\v 14 जां कांणै जां लटै, मंदरा मझ तैस किन अणैं जां तैनि सै ठीक क्यै।
\v 15 पर जां महायाचक जां शास्त्रीयै ऐकयै अदभुत कम जै तैनि क्यै, जां छोकरुआनि मंदरा मझ दाऊदेरि संतांनिनि होशाना बौलतै तकाई, ता गुसै मझ तैस सुण बौलणा लगै, कि क्या तु शुणता आ कि ऐ कुतु आंतै बौलतै?
\v 16 यीशु तैन्हां सुण बौलु, हां, कि क्या तुऐ ऐ कैदि न पढ़ु, कि बालका जां दुध पींतै बच्चा कैरै मुहां कना तीं स्तुति सिध कराइ?
\v 17 तां सै तैन्हांनि छडि करि नगरैरै भेईर बैजनिय्याहनि ग्या, जां तैड़ी रात गुजारि।
\s फल रहित अंजीरैरा बुट
\p
\v 18 भियगा जां सै नगरानि एईंता थ्या, ता तैसनि भुरुख लगौरि थी।
\v 19 जां अंजीरैरा अक बुट सिड़कैरै कनारै तका करि सै तैस किन ग्या, जां पतै छडि करि तैत मझ कछ न तका करि तैस सुण बौलु, आज कना तऊ पन कैदि कौ फल न लैग्या, जां अंजीरैरु बुट झट शुकि गियूं।
\v 20 ऐ तका करि चैलानि हैरनि भुई,जां तैसनी बौलु, ऐ अंजीरैरु बुट कीं करि छट शुकी गियूं?
\v 21 यीशु तैन्हांनि जुबाब दिता, कि अऊं तुआं सुण सच बौलता कि,अगर तुऐ विश्वास रखा, जां शक न करा, ता न केवल ऐ करा, जै ऐस अंजीरैरै बुटा सुण क्यू, पर अगर ऐस पहाड़ा सुण बि बौला कि, उखड़ी ग , जां संमुदरा मझ गहि पै,ता ऐक्यू भौ गांहणु।
\v 22 जां जै किछ तुए प्रार्थनाई मझ विश्वास सेइतै मगैलै, सै सभ किछ तुआंनि मैऐलु।
\s यीशुरै अधीकारा पन प्रश्न
\p
\v 23 सै मंदरा मझ गहि करि उओदैश काता थ्या, कि महायाचक जां लौका कैरै पुरनियैं तैस किन एईछी करि पुछु, तु ऐ कम कुसैरै अधिकार रै ला काता?
\v 24 यीशु तैन्हांनि जुबाब दिता, कि अऊं बि तुआं कना अक गल पुछता कि, अगर सै मूंनि शुणालै, ता अऊं बि तुआंनि शुणाला,कि ऐ कम कौस अधिकार रै ला काता।
\v 25 युहनैरा बपतिस्मा कौढ़ांह थ्या? सुरगा कना या मेहिणुआं कना? तां सै ऐपु मझ विवाद कांना लगै,कि अगर अई बौलिया कि सुरगा कि ओर सेईतै, ता तैस बौलणु कि तुऐ तैसैरा विश्वास कना क्या?
\v 26 अगर बौलिया कि मेहणुआं केरि ओर सेइतै ता असूंनि भीड़ीरा डर आ, केईनि कि सै सारै युहनैनि भविष्यवक्ता जैणिथ्यै।
\v 27 तैन्हां यीशुनि जुबाब दिता, अई न जांणतै, तैनि बि तैन्हां सिण बौलु, ता अऊं बि तुआंनि न शुणांता, कि ऐक्यै कम कौस अधिकार कना काता।
\s दुई पुत्रा कैरा द्रष्टांत
\p
\v 28 तुऐ कुतु समझतै? कौसक्यै मेहिणुरै दो पुत्र थ्यै, तैनि पिहिलै किन गहि करि बौलु, हे पुत्र, आज दाखिरि बैड़ी मझ कम कर।
\v 29 तैनि जुबाब दिता, मूं न गांहणु, पर पिचालीं फैरि करि ग्या।
\v 30 तां तैनि दूसरै किन गहि करि ऐहै बौलु, तैनि जुबाब दिता, जी हाम गांहथा, पर न ग्या।
\v 31 ऐन्हां दोइयौ मझां कुनि बाबैरि इच्छा पूरि की? तैन्है बौलु, पेहलै: यीशु तैन्हां सुण बौलु, अऊं तुआं सुण सच बौलता कि चुंगी लीणै बाऐ जां बैश्या तुआम कना पेहिलै परमेश्वरैरै राजा मझ प्रवेश कातै।
\v 32 कैईनिकि यूहन्ना धरमैरै रासतै सेइतै तुआं किन या, जां तुऐ तैसैरि प्रतीति न की, पर चुंगी लीणै बाऐ जां बैश्याई तैसैरि प्रतीति की, जां तुऐ ऐ तका करि पिचालीं बिना पछतइ कि तैसैरि विश्वास करि लींतै।
\s दुष्ट किसांना कैरा द्रष्टांत
\p
\v 33 अक हौरा द्रष्टांत शुणा, अक घरैड़ा थ्या, जैनि दाखिरि बाड़ी लइ, जां तैसैरै चोउओ कनारै बाड़ा बनहा, जां तैत मझ रसैरा कुंड खणु, जां गुमट बणा, जां किसानानि तैसैरा ठैका दी करि परदैश चलि ग्या।
\v 34 जां औलैरा टैंम नीड़ चलि या,तां तैनि अपड़ै दास तेठणिरु फल लीणैनि किसाना किन भेईजै।
\v 35 पर किसानै तैसैरै दास पकड़ी करि कौ चुथा, ता कौ मारि छडा, जां कौस पन घौड़ मजै।
\v 36 फिरि तैनि हौरै दास भेइजै, जै पेहिलै कना जादै थ्यै, जां तैन्है तैन्हां सुण बि तीं ऐ क्यू।
\v 37 अन्त मझ तैनि अपड़ा पुत्र तैन्हां किन ऐ बौलि करि भेईजा कि सै मिंडै पुतरैरा आदर करैलै।
\v 38 पर किसांनै पुत्र तका करि ऐपु मझ बौलु, ऐ ता बारस आ , एईछा, ऐस मारि सुटतै, जां ऐसैरि मीरास लै लींतै।
\v 39 जां तैन्है सै पकड़ा जां दाखेरि बैड़ी कना भेईर कढि करि मारि सुटा।
\v 40 एठणिरै तेइईनि जेखणि दाखिरि बैड़िरा मालक एइछैला, ता तैन्हां किसाना सुण कुतु करैला?
\v 41 तैनि तैन्हां सुण बौलु, सै तैन्हां बुरा लौकानि बुरि रीति सेइतै नाश करैला, जां दाखेरि बैड़िरा ठैका हौरनियां किसानानि दैला, जै टैंमा पन तैसनि फल दींतै रैहलै।
\v 42 यीशु तैन्हां सुण बौलु, क्या तुऐ पवित्र शास्त्रा मझ ऐ न पढ़ु, कि जैस घौड़ानि राज मिस्तरियै निक्कमा ठैहराऊरा थ्या, सै कौंणैरै शिरै पन घौड़ लगा।
\v 43 एऐ प्रभूरि पर सेईतै भूं, जां असैड़ै तकाणां मझ अदभुत आ, एठणिरै तेईनि अऊं तुआं सुण बौलता, कि परमेश्वरैरा राज तुआं कना लिई गांहणा, जां ऐतेई जातिनि जै तैसैरा फल लैया, दीइ गांहणा।
\v 44 जै ऐस घौड़ा पन गिरैला,सै चकनाचूर भौ गांहणा, जां जैत पन सै गिरैला, तैसनि पीह छडैला।
\v 45 महायाचक जां फरिसि तैसैरै द्रष्टांतानि समझि गियै, कि सै असैड़ै बारै मझ आ बौलता।
\v 46 जां तैन्है सै पकड़ना चाह, पर लौका कना डरि गियै, केईनि कि सै तैस भविष्यवक्ता जैणिंथ्यै।
\c 22
\s व्याह भोजैरा द्रष्टांत
\p
\v 1 एऐत पन यीशु फिरी द्रष्टांता मझ बौलणा लगा
\v 2 सुरगैरु राज तैस राजैरै समान आ जैनि अपड़ै पुत्रैरा बियाह क्या।
\v 3 जां तैनि अपड़ै दास भेइजै, कि नेवताहारि बियाहैरि धामि मझ शिदा; पर तैन्है एईणु न चंहूं।
\v 4 पिरि तैनि अपड़ै दासानि एकियू बौलि करि भैइजै, कि नेवताहारि सेईतै बौला, “अऊं धाम तियार करि आ बैठौरा, जां मिंडै दांत जां पाऔरे पेशु मैरि ग्याऊरै आंतै, जां सारु किछ तियार आ, बियाहेरि धामि एईछा।
\v 5 पर सै बैपरवाह भौ करि चलि गियै,कौ ऐपड़ी पैटिनि, कौ अपड़ै व्‍यापारानि।
\v 6 हौरे जै बंचतै थ्यै, तैसैरै दास पकड़ी करि, तैन्हैरा अनादर क्या जां मारि सुटै।
\v 7 राजै गुसा क्या, जां अपड़ि सैनाह भेईजि करि तैन्हां हतियारा कैरा नाश क्या।
\v 8 तां तैनि अपड़ै दासा सुण बौलु, बियाहैरि धांम तियार आ, पर नेवताहारि एठणिरै काबल न ठैहरै।
\v 9 एठणिरै तेईनि चुबाटा मझ गहा,जां जैथरै लौक तुआं मेया बियाहेरि धांमि मझ शिदा अणां।
\v 10 जां तैन्है दासै सिड़कै मझ गहि करि, क्या बुरै, क्या भलै, जैथरै मैऐ सारै किठै क्यै, जां बियाहैरु घर जेवन हारा ला भैरि गियूं।
\v 11 जां राजा जेवनहारानि तकांणां अंतर या, तां तैनि अक मेहिणु तका, जैनि बियाहैरै लिकड़ै न थ्यै लाऊरै।
\v 12 तैनि तैस कना पुछु , हे मित्र! तीं बियाहैरै लिकड़ै लांणैं बगैर ऐड़ि कोईनि एईछि ग्या?
\v 13 तां राजै सेवकानि बौलु, “ऐसैरै हथ पैईड़ बनहि करि ऐस भेईर अंधैरु मझ सुटि दिया, तैड़ी रूंणु जां दंत चापणै भूणै।
\v 14 कैईनिकि शिदाऊरै ता बड़ै, पर चुणौरै थौड़ै आंतै।
\s कैसरानि कर दैणा
\p
\v 15 तां फरिसियै गहि करि ऐपु मझ विचार क्या, कि सै कीं चारि गला मझ बनहणां?
\v 16 तां तैन्है अपड़ै चैलै हेरोदिया सुण तैस किन ऐक्यू बफलणांनि भेईजै,कि हे गुरु!, अई जानतै कि तु सचा आ, जां परमेश्वरैरा रसता सैचैई सुन शुणांता;जां कुसकैरि परवाह न काता, केईनि कि तु मेहिणुरु मुहं तका करि गलै न काता।
\v 17 ऐठणिरै तेईनि असूं नि शुणा तु कुतु समझता? कैसरानि चुंगी दीणां ठीक आ कि नां ।
\v 18 यीशु तैन्हैरि दुष्टता जांणि करि, बौलु, “हे कैबटियौ, मूंनि कोईनि परखतै?
\v 19 करैरा सिका मूंनि लुहाआ; तां सै तैस किन अक दीनार चुंगी लै यै।
\v 20 तैनि तैन्हां कना पुछु,ऐ मूरि जां नां कुसैरु आ?
\v 21 तैनहे तैस सुण बौलु, कैसरैरु, तां तेनि तैन्हांनि बौलु, जै कैसरैरु आ सै कैसरानि, जां जै पेमेश्वरैरू आ सै परमेश्वरानि दिया।
\v 22 एऐ शुणि करि तैन्हांनि हैरांनि भुई, जां तैस छडि करि चलि गियै
\s पुरूथान कनै विवाह
\p ,
\v 23 तैसै ऐ धियैड़ि सदूकिय जै बौलतै कि मौरा कैरा दुबारि जी उठणा आऐ न, तैस किन यै, जां तैस कना पुछु।
\v 24 कि हे गुरु!, मुसै बौलौरु थ्यू कि अगर कौ बगैर संतांनि मरि गैहिया, जां तैसैरा भा तैसेरि लैड़ि सुण बियाह करि करि अपड़ै भेईरै तेईनि बंश पेइदा करवांता।
\v 25 एऐबै असैड़ै एड़ि सत भा थ्यै, पेहिला बियाह करि मरि ग्या, जां संतांन न भूंणैरै कारण ऐपड़ि लैड़ि अपड़ै भैइरै तेईनि छडि ग्या।
\v 26 ईं ऐं चारि दूसरै जां तीसरै बि क्यू, जां सता तैइनि ईं ऐ भूं।
\v 27 सभनियां कना बाद सै जनांनि बि मरि गैई।
\v 28 जां जी उठणां पन सै कुसैरि लाड़ि भूंणि? केईनि कि सै सभनियां कैरि लाड़ि भौ चुकौरि थी।
\v 29 यीशु तैन्हांनि जुबाब दिता, कि तुऐ पवित्र शास्त्र जां परमेश्वरैरि सामरथ नां जांणतै, ऐसै कारणा ला भूलि मझ पै ग्याऊरै आंतै।
\v 30 कैईनिकि जी उठणा पन बियाह शादि न भूणि पर सुरगा मझ परमेश्वरैरै स्वर्गदूत कैरै नाई भुणैं
\v 31 पर मौरा कैरै जी उठणैरै बारै क्या ऐक्या वचन न पढ़ा जै परमेश्वरै तुआं सुण बौला।
\v 32 कि अऊं अब्राहिमैरा, इसहाकैरा जां याकूबैरा परमेश्वर आ, सै मौरा कैरा न जींता कैरा परमेश्वर आ।
\s सबसे बड़ी आज्ञा
\p
\v 33 एऐ शुणि करि लौक तैसहैरै उपदैशा ला हैरान भुऐ।
\v 34 जेखणि फरिसियै शुणुं, कि तैनि सदूकिय कैरु मुहं बंद करि दितु, तां सै किठै भौ गियै।
\v 35 जां तैन्हां मझां एकि व्यवस्थापकै परखणैरै तेईनि, तैस कना पुछू।
\v 36 हे गुरु! मझ व्यवस्था कैणु आज्ञा या बडि आ?
\v 37 तैनि तैस सुण बौलु, तु परमेश्वर अपड़ै प्रभु सेइतै अपड़ै सारै मन जां अपड़ै सारै प्रांण एपड़ि सैरि बुधि सेईतै प्रेम रख।
\v 38 बडि जां मुखिया आज्ञा ता ऐहै आ।
\v 39 जां ऐसै सुण ऐकैई दूसरि बि आ, कि तु अपड़ै पैड़ोसि सेईतै अपड़ै समांन प्रेम रख।
\v 40 ऐहै दो आज्ञा सैरि व्यवस्थाई जां भविष्यवक्ता कैरा आधार आ।
\s मसीह कौसैरा पुत्र आ
\p
\v 41 जां फरिसि किठै थ्यै, ता यीशु तैन्हां कना पुछु,
\v 42 कि मसीह रै बारै तुऐ कुतु जांणतै? सै कुसैरि संतांन आ? तैन्है बौलु दाऊदैरि।
\v 43 तैनि तैन्हां कना पुछु, तां दाऊद आत्माई मझ भौ करि तैसनि प्रभु कोईनि बौलता?
\v 44 कि प्रभु मिंडै प्रभु सुण बौलु, मिंडै देहिणै बेश, जां तेईनि कि अऊं तिंडै दुशमणानि तिंडै पैइड़ा हैट न करि दिया।
\v 45 भला, जां दाऊद तैसनि प्रभु बौलता ता, सै तैसैरा पुत्र कीं कैरि ठैहरा?
\v 46 तैसैरै जुबाबा मझ कौ बि अक गल न बौलि सका, पर तैसै धियैड़ि कना कौस बि फिरि तैस कना पुछणैरि हिमंत न बौलि।
\c 23
\s शास्त्रीया कनै फरीसिया कना सावधान
\p
\v 1 तां यीशु तैसै भीड़ि सेईतै जां अपड़ै चैला सुण बौलु।
\v 2 शास्त्री जां फरिसि मुसेरि गैद्दी पन बैठौरै आंतै।
\v 3 ऐठणिरै तैइनि सै तुआं सून जै बोलिया, सै करै, जां मनणुं, पर तैनैरै तियै कम मेईं कातै, कियौखि सै बौलणैं ता बौलतै पर कातै न।
\v 4 सै अक ऐतियै भारि बौझानि जै चुकणु मुशकल आ, बनहि करि मेहिणुआं कैरै कंधै पन रखतै, पर ऐपु तैसनि ऐपड़ि अंगुली ला बि छूणां न चांहथै।
\v 5 सै अपड़ै सारै कम लौकानि लुहाअनैरै तेईनि कातै, सै अपड़ै तैबीज चौड़ै कातै जां अपड़ै लिकड़ा केरि कौरि बधींतै।
\v 6 जेवनारा मझ मुखियै ठाहरिआ आराधनलय जां मुखियै, मुखियै आसन।
\v 7 जां बजारा मझ नमस्कार जां मेहिणूआं मझ रब्बी कैहलैइयूंणु तैन्हांनि अछु लगतु।
\v 8 पर ,तुऐ रब्बी मेईं कैहलैईयूंते, केईनि कि तुआड़ अकै गुरु आ, जां तुऐ सभ भा आंतै।
\v 9 जां धैरति पन कौसनि अपड़ा बाबा मेईं बौलतै, केईनि कि तुआड़ा आकै बाबा आ, जै सुरगा मझ आ।
\v 10 जां स्वामी बि मैईं कैहलैइयूंते, केईनि कि तुवाड़ा अकै स्वामी आ, अर्थात मसीह।
\v 11 जै तुआं मझ बड़ा भुया, सै तुआड़ा सेवक बैणिया।
\v 12 जै कौ अपड़ै आपानि बडा बैणैया, सै हैल्का कैरियूंणां, जै कौ अपड़ै आपानि हैल्का बैणैया सै बडा कैरियूंणां।
\s शास्त्रीया कनै फरीसिया कैरै पाखण्डैरी भत्सना
\p
\v 13 हे कैबटि शास्त्री जां फरिसियौ तुआं पन हाय सुरगा कना राज!
\v 14 तुऐ मेहिणुआं कैरै बिरौधा मझ सुरगैरै राजियैरा दुआर बंद कातै, न ता तुऐ ऐ तैत मझ प्रवेश कातै,जां न तैत मझ प्रवेश कानाहरानि प्रवेश कांनाण दींतै।
\v 15 हे कैबटि शास्त्री यहुदि जां फरिसियौ तुआं पन हाय! तुऐ एकि जणैंनि अपड़ै मता मझ अणनैरै तेईनि सारै जला जां थला मझ फिरतै, जां सै मता मझ एईछी गांहथा, ता तैस अफड़ै कना दुगणा नरक्यै बणा दींतै।
\v 16 हे कांणैं अगुवो तुआं पन हाय, जै बौलतै कि जै मंदरैरि कसम खैया ता किछ ना, पर जै मंदरैरै सुनैरि कसम खैया ता तैस सुण बैनहि गांहणां।
\v 17 हे मूरखो! जां अंधियौ, कैणु बडा आ, सुना या सै मंदर जैत ला सै सुना पवित्र भूंता।
\v 18 फिरि बौलतै कि जै वैदीरी कसम खैया ता किछ न, पर जै भेंट तैत पन रखौरि आ तैसैरि कसम खैया ता बैनहि गांहणां।
\v 19 हे कांणियौ, कैणु बडा आ, भेंट या वैदी, जैत ला भेंट पवितऱ भूंति।
\v 20 एठणिरै तेईनि जै वैदीरि कसम खांता, सै तैसैरि, जां जै किछ तैत पन आ, तैसैरि कसम खांता।
\v 21 जां जै मंदरैरि कसम खांता, सै तैसैरि जां तैत मझ रीहणे बाऐरि बि कसम खांता।
\v 22 जां जै सुरगैरि कसम खांता,सै परमेश्वरैरै सिंघासनैरि जां तैत पन बेशणै बाऐरि बि कसम खांता।
\v 23 हे कैबटि शास्त्रीयै, जां फरिसियौ, तुआं पन हाय; तुऐ पुदीनैरा जां सौंफ जां जीरैरा दैशुआं भाग दींतै,पर तुऐ व्यवस्थाईरी गैंभीर गलै अर्थात न्याय,धरम जां दया जां विश्वास छडि दितौरा आ, चेहिंतु थियूं कि सै बि कातै रींहथै, जां सै बि ना छडतै।
\v 24 हे कैबटियौ तुऐ मछरांनिता छाणीं दींतै पर ऊंटानि निगिइ गांहथै।
\v 25 हे कैबटि शास्त्रीयौ, जां फरिसियौ, तुआं पन हाय, तुऐ कटौरैनि जां थैईनि ता परांन, परांन कना ता शुध मांजतै आंतै,पर सै अंतर सै अंदैरु ला भरौरै आं
\v 26 हे अंधै फरिसियौ, पेहिलै कटौरै जां थैईनि अंतर कनां मांजा कि सै भेऔर कना बि शुध भुया।
\v 27 हे कैबटि शास्त्रीयै, जां फरिसियौ, तुआं पन हाय, तुऐ चुना फिरोरि कबरि समांन आंतै, जै परांन किन ता छैअ लेहिंथि, पर अंतर मुड़दा केरि हैडियै ला जां सारै प्रकारेरि अशुधताई ला भैरोरि ऐंति।
\v 28 ऐसै रीति ला, तुऐ बि प्रन कना मेहिणुआनि धरमि लैहियूंतै, पर अंतर कना कबट जां अधर्मे ला भरौरै आंतै।
\s शास्त्रिया कनै फरिसिया पन दण्डैरी भविष्यवाणी
\p
\v 29 हे कैबटि शास्त्रीयौ, जां फरिसियौ, तुआं पन हाय, तुऐ भविष्यवक्ता केरि कबरि सुंवारतै जां धरमियां केरि कबरि बणांतै।
\v 30 जा बौलतै, कि अगर अई अपड़ै बब दादा कैरि धियैड़िया मझ भूंतैता भविष्यवकता केरि खूंन मझ सहभागि न भूंतै।
\v 31 ऐत पन ता तुऐ अपड़ै आपा पन उगाहि दींतै, कि तुऐ भविष्यवक्ता केरि घातका कैरि संतांन आंतै।
\v 32 तां तुऐ अपड़ै बब दादा कैरै पापा कैरा घड़ा भरि दिया।
\v 33 हे सांपो, हे करैतौ कैरै बच्चो, तुऐ नरकैरै दौषा कना कीं बचैलै?
\v 34 एठणिरै तेइनि तका, अऊं तुआं किन भविष्यवक्ता जां बुधिमामना जां शास्त्रीनि भेईजता, जां तुऐ तैन्हां मझ कैथरानि मारैलै जां क्रूस पन चाहढ़ैलै; जां कैथरानि ऐपड़ि आराधनलय मझ कोड़ै मारैलै, जां एकि नगरा कना हौरै नगरा मझ दाऊड़ालै?
\v 35 जैत मझ धरमि हाबिला कना लै करि बिरिक्याहैरै पुत्र जकरयाह तेइनि, जै तुऐ मंदरा जां वैदीरी मझ मारि सुटै, जैथरै धैरमियां कैरा खूंन धैरति पन बहा, सै सारु तुआड़ै शिरा पन पूंणू।
\v 36 अऊं तुआं सुण सच बौलता, ऐ सैरि गलै ऐस टैंमैरै लौका पन पूणीं।
\s यरूशलैमरै तैईनी विलाप
\p
\v 37 हे यरुशलेम! हे यरुशलेम, तु जै तु भविष्यवक्तानि मारि सुटतै, जै तुआं किन भेईजियेऊरै आंतै, तैन्हां पन घौड़िया बजतै, केऊति बारि मीं चांहुं कि, जीं कुखड़ि अपड़ै बच्चानि अपड़ै पखा हैट किठै काति, तींऐ अऊं बि तिंडै बालकानि किठै करि लियूं, पर तुऐ नां चंहूं।
\v 38 तका, तुआड़ु घर तुआड़ै तेईनि उजाड़ि गेहियूणुं।
\v 39 कैईनिकि अऊं तुआं सुण बौलता, कि ऐमहि कना जां तुऐ न बौलैलै, कि धन्य आं सै, जै प्रभुरै नां ला एईंता, तां तेइनि तुऐ मूंनि फिरि कैदि ना तकालै।
\c 24
\s मंदरैरै विनाशैरी भविष्यवाणी
\p
\v 1 जां यीशु मंदरा कना निकीइ करि गांथा थ्या, तां तैसैरै चैलै तैसनि मंदरैरि रचना लुहाअनैरै तेईनि तैस किन यै।
\v 2 तैनि तैन्हां सुण बौलु, क्या तुऐ ऐक्यू सभ न तकांतै? अऊं तुआं सुण सच बौलता, ऐड़ी घौड़ा पन घौड़ बिना छुटणैं, जै ढैइयूंणा न।
\s संकट कनै क्लेश
\p
\v 3 जां सै जैतून पहाड़ा पन बेईठा, ता चैलै अलग तैस किन एईछि करि बौलु, असूं सुण बौल कि ऐकेई गलै केखणि भूंणीं जां तैढि एईणुं। जां संसारैरै अंन्तैरा चिन्ह कुतु भूंणा।
\v 4 यीशु तैन्हांनि उतर दिता, सावधांम रैहा! कौ तुआं ना भरमा पैया।
\v 5 कैईनिकि बड़ै सारै ऐतियै भूंणैं जै मिंडै नां सुण एईछी करि बौलैलै कि अऊं मसीह आ, जां बड़ै भरमांणै।
\v 6 तुआं लड़ैया जां लड़ैईया केरि चर्चाई शुणनि,तका घबरा मेई गांथै, केईनि कि ऐन्हांरा भूणां जैरुरि आ, पर तैस टैंमा अंन्त न भूणां।
\v 7 कैईनिकि जैति पन जाति, जाति जां राजियै पन राजियै चढ़ाई करैलै, जां ठाहरि, ठाहरि अकाल पूणैं
\v 8 यै सब गलै पीड़ा कैरि शुरुवात भूंणि।
\v 9 तां तैन्हां कलैश दुआंणैरै तेईनि तुआंनि पकड़वालै,जां तुऐ मारि सुटणैं, जां मिंडै नांईयै ला सैरि जातिया तुआं सुण बैर रखणां।
\v 10 तां बड़ा सारा ठौकर खांणि, जां एकि हौरै सुण बैर रखैलै।
\v 11 जां बड़ै सारै झूठै भविष्यवक्ता उठि खड़ै भूंणैं, जां बड़ै भरमांणै।
\v 12 जां अधर्म बधणैं ला बड़ा कैरा प्रेम ठंडा भूणां
\v 13 पर जै अंत तेईनि धीरज रखैला, तैसैरा उदार भूंणां।
\v 14 जांह राजियैरा ऐक्या सुसमाचार सारै संसारा मझ प्रचार कैरियूंणां, कि सभनियां जातिया पन उगाही भुया,तां अंत एईछि गांहणा।
\s महासंकटैरी शुरूआत
\p
\v 15 तां जेखणि तुऐ तैसै उजाड़नै बैई अशुध चीजिनि जैसैरि चरचा दानिय्येल भविष्यवता क्याऊरि थि, पवित्र जगाई खड़ी भौरि तका, (जै पैढ़िया सै समझिया)
\v 16 तां जै यहुदिया मझ भुया, सै पहाड़ा पन नशि गैहिया।
\v 17 जै कौठा पन भुया, सै अपड़ै घरा कना समान लीणां न उतपुज्जा।
\v 18 जै पैटि आ, सै अपड़ै लिकड़ै लीणां बापस ना एईछिया।
\v 19 तेैनह धियैड़िया जै दुरैंणि ऐंति जां दुध पुऐंति भूणिं तैन्हां पन हाय, हाय।
\v 20 जां प्रार्थना कैतै रैहा, कि तुआंनि सैरदिया मझ या सब्तेरि धियैड़ि नशणुं न पुया।
\v 21 कैईनिकि तैस टैंमां ऐतिया भारि कलैश भूंणां, जैतिया जगतेरि शुरुआति कना एमहि तेईनि ना भौरा, नं कैदि भौला।
\v 22 जां अगर सै धियैड़ि घैटैई न गैंथी, ता कौ शरीर न बचता, पर चुणौरा कैरै कारण सै धियैड़ी घटैई गैहणी।
\v 23 तेैस टैंमां अगर कौ तुआं सुण बोलिया कि तका मसीह ऐड़ि आ या उड़ी आ, ता विश्वास मेईं कातै।
\v 24 कैईनिकि झूठै मसीह जां झूठै भविष्यबकता उठि खड़ै भूंणैं, जां बड़ै चिन्ह जां अदभुत कम लुहाअनै, कि भौ सैक्या ता चुणौरानि बि भरमा दिया
\v 25 तका, मीं पेहिलै तुआं सुण ऐक्यू सब बौलि दितौरु आ।
\v 26 अगर सै तुआं सुण बोलिया, तका, सै जंगला मझ आ, ता भेईर मेईं निकीइ गांथै, तका सै ठिरयों मे हैं तो विश्वास मत करना।
\v 27 कैईनिकि जीं बिजीइ पुरबा कना निकीइ करि पशिचमा तेईनि चमंकति , तींऐ मेहिणुरै पुत्रैरा बि एईंणा भूंणा।
\v 28 जैड़ि देह भुई तैड़ि गिरिझ किठै भूंणैं।
\s मैणुरै पुत्रैरा पुनरागमन
\p
\v 29 तेैनह धियैड़िया कैरै कलैशा कना बाद झट सूरज अंधियारु भौ गांहणुं, जां शुकीइरु परागड़ु गांहथु रीहणुं जां तारै सुरगा कना छुड़कि पूंणैम, जां सुरगेरि शैक्ति हिलि गैहणिं।
\v 30 तां मेहिणुरै पुतरैरा चिन्ह सुरगा मझ लेहियूंणां, तां धैरतिरै सभनियां जातिरै लौका छाति पिटणिं, जां मेहणुरा पुत्रानि बड़ि महिमा सामरथिऐ सेइतै सुरगैरै बदआ पन ऐईंतै तकालै।
\v 31 जां सै तुरहीरै बड़ा शब्दा सेईतै, अपड़ै स्वर्गदूतनि भेईजैला, जां सै सुरगैरै ऐस छौरा कना उस छौरा तेइनि, चोऊओ दिशाई कना तैसैरै चुणौरानि किठै करैलै।
\s अंजीरैरै बुटैरा उदाहरण
\p
\v 32 अंजीरैरै बुटा किना ऐ द्रष्टांत शिखरा जां तैसेरि डैईनि मल भुई गांहथी, जां पतै नकअने लगतै, ता तुऐ बुझी गांहथै कि, सैरदिरा टैंमं नीड़ आ।
\v 33 ऐसै रीति ला जां तुऐ ऐ सैरि गलै तका, ता बुझि लिया, कि सै नीड़ आ, वरन दुआरा पन आ।
\v 34 अऊं तुआं सुण सच बौलता आ, कि जां तैनि ऐ सैरि गलै पूरि न भुया, तां तेईनि ऐ पीढ़ी गांथि न रीहणिं।
\v 35 सुरग जां धैरति टाई गांहणैं, पर मिंडि गलै कैदि न टैईणैम
\s जागतै रैहा
\p
\v 36 तेैसै धियैड़ि जां तैसै घैड़ीरै बारै कौ न जांणता,सुरग न स्वर्गदूत, न पुत्र, सिर्फ पिता।
\v 37 जीं नूंहेरि धियैड़ी थी, तीं ऐ मेहिणुरै पुत्रैरू ऐईणुं बि भूंणुं।
\v 38 केईनि किं जीं जल-प्रलय कना पेहिलै धियैड़िया मझ जैसै धियैड़ी तेईनि कि नूह जहाजा पन न चाड़ह, तैसै धियैड़ि तेईनि लौक खांतै पींतै थ्यै, जां तैन्हां मझ बियाह शैदि भुईंथी।
\v 39 जां जेखणि तेईनि जल -प्रलय एईछि करि तैन्हां सभनियांनि बहाई न लै ग्या, तां तेईनि तैन्हांनि किछ बि मालुम न पियूं, तीऐं मेहिणुरै पुत्रैरा एईणां बि भूणां।
\v 40 तेैस टैंमां दो जणैं पैटि भूणैं , अक लेई गांहणा अक छैडि गांहणा।
\v 41 दो जैनैंनि चक्की पीसति भूंणि, अक लेई गांहणि अक छैडि गांहणि।
\v 42 एठणिरै तेईनि जागतै रिहा, कैईनिकि तुऐ नां जांणतै कि तुआड़ा प्रभु केखणि एईंणां।
\v 43 पर ऐ बुझि लिया कि अगर घरैरा मालक जांणता भूंता कि चौरा कौस पैहरा एईणूं, ता जागता रींहथा, जां अपड़ै घरै सैंध न लगणां दींता।
\v 44 एठणिरै तेइईनि तुऐ बि तियार रैहा, केईनि कि जैसै घैडिरै बारै तुऐ सौचतै बिना, तैसै घैड़ि मेहिणुरै पुत्रा एईणूं।
\s विश्वासयोग्य दास कनै दुष्ट दास
\p
\v 45 सै विश्वास योग्य जां बुधिमांन दास कैंणुआ, जै स्वामी अपड़ै नौकरा चाकरा पन सरदार ठैहरा, कि टैंमां पन एनहनि रोटि दैई?
\v 46 धन्य आ सै दास, जैसनि तैसैरा सुआंमि एईछि करि ऐतियूं ऐ कातै तैकैया।
\v 47 अऊं तुआं सुण सच बौलता आ, सै तैस ऐपड़ि सैरि सेंपैति पन सरदार ठैहराला,
\v 48 पर अगर सै दुष्ट दास मना मझ सौचणां लैग्या कि, मिंडै सुऐंमिनि एईंणा मझ दैर लगणि।
\v 49 जां अपड़ै सैऊग्या दासानि मांना लैग्या, जां पियाक्ड़ा सुण खैया, पीआ।
\v 50 तां दास तेसैरै स्वामी तैस टैंमां एईणुं जेखणि सै तैस भाअता न भुया।
\v 51 जां ऐतैई घड़ि कि सै न जांणता भुया, जैं तैसनि भारि ताड़नां दी करि, तैसैरा हैसा कैबटिया मझ ठैहरैया सै रूंणु जां दंत चापणैं भूणैं ।
\c 25
\s दशा कुवैरिया कैरा द्रष्टांत
\p
\v 1 तां सुरगैरा राज तैन्हां दशा कुवैरिया सई भूंणां जै ऐपड़ि मशालि लै करि दुल्है सुण मिलणांनि निकीइ।
\v 2 तैन्हां मझ पंज मूर्ख जां पंज समझदार थीं।
\v 3 मूरखै ऐपु सेईतै मशालै ता लि पर, तैल न लिया।
\v 4 पर समझदारै मशाला सेईतै ऐपड़ि कुपिया मझ तैल बि लैलिया।
\v 5 जां दुल्हैरै एईणां मझ अटक लगि, तां सै सैरि उंघियांणा लैगि, जां झुलि गेइ।
\v 6 एऐधि रैति धूम मचि, कि तका दुल्हा ऐंइंता,तैस सुण मिलणां चला।
\v 7 तां सै सभ कुंऐंरि उठि करि ऐपड़ि मशालि ठीक कांना लैगि।
\v 8 जां मूरखै समझदारा सुण बौलु, अपड़ै तैला मझां किछ असूंनि बि दी दिया,केईनि कि असेड़ि मशालि हिशि गैंथि ऐंति।
\v 9 पर समझदारै जुबाब दिता कि कैदि तुआड़ै जां असैड़ै तेईनि पूरा न भूंणां, भला ऐ आ कि तुऐ बैचणाहरा किन गहि करि खैरीदि लिया।
\v 10 जां सै खैरिदणां गैंथि थी, तां दुल्हा एईछि रिहा, जां जै तियार थि, सै तैस सुण बियाहैरै घरा चलि गेई,जां दुआर बंद करि दितु।
\v 11 ऐत कना बाद सै हौरि कुंऐरि बि बौलणां लैगि हे सुआंमि, हे सुआंमि, असैड़ै तेइनि दुआर खौलि दिया।
\v 12 तेैनि जुबाब दिता, कि अऊं तुआं सुन सच बौलता कि अऊं तुआं न जांणता।
\v 13 एठणिरै तेइनि जागतै रैहा, केईनि कि तुऐ न तैसै धियैड़ि जांणतै न तैसै घैड़िनि।
\s तौड़ा कैरा द्रष्टांत
\p
\v 14 कैईनिकि ऐ तैस मेहिणुरि दशाई साइ आ जैनि परदैशनि गांथै माऊकै दास शदा करि, अपड़ि संपति तैन्हांनि दी दिति।
\v 15 तेैनि एकिनि पंज तौड़, हौरैनि दो, जां तीसरैनि अक, अर्थात, हर एकिनि तैसेरि सामरथि अनुसार दितु, तां परदैश चलि ग्या।
\v 16 तां जैसनि पंज तौड़ै मैऔरै थ्यै, तैनि झट गहि करि तैन्है ला लीणं दींण क्या, जां पंज तौड़ै हौरे कमौइ।
\v 17 ऐसै रीति ला जैसनि दो मैऔरे थ्यै, तैनि बि दो कमौइ।
\v 18 पर जैसनि अक मैऔरा थ्या, तैनि गहि करि धैरति खंणिं, जां अपड़ै सुऐंमिरै पेइंसै छपा दितै।
\v 19 बड़ै धियैड़िया कना बाद तैन्हां दासा कैरा सुआंमि एईछि करितैन्हां कना लैखा लींणा लगा।
\v 20 तैसनि पंज तौड़ै मैऔरे थ्यै, तैनि पंज तौड़ै हौरै अंणि करि बौलु, तीं मूंनि पंज तौड़ै दितौरै थ्यै तका, मीं पंज हौरै कमौइ।
\v 21 तैसैरै सुऐंमि तैसनि बौलु, धन्य आ अछा जां बिशवासैरै काबल दास, तु थौड़ै मझ विश्वास ऐरै काबल रिहा, मूं तु बैड़ि चीजा मझ अधिकारि बणांणा, अपड़ै सुऐमिं सुण संभागि बण।
\v 22 जां जैसनि दो तौड़ै दितौरै थ्यै, तैनि बि एईछि करि बौलु, हे सुआंमि ती मूंनि दो तौड़ै दितौरै थ्यै, मीं दो हीरै कमौइ।
\v 23 तेैसैरै सुऐंमि बौलु धन्य आ अछा जां विश्वाशैरै काबल दास, तु थौड़ै मझ विश्वास ऐरै काबल रिहा, मूं तु बड़ा चीजा कैरा अधिकारि बणांणा, अपड़ै सुऐंमिरै अनंदा मझ संभोगि बण।
\v 24 तां जैसनि अक तौड़ा थ्या मैऔरा, तैनि एईछि करि बौलु, हे सुआंमि! अऊं तऊ जांणता थ्या,कि तु कठोर मेहिणु आ, जां जैड़ि न छींटता तैड़ी बटौअता।
\v 25 अऊं डरि ग्या जां गहि करि तिंडा तौड़ा धैरति मझ छपा दिता।
\v 26 तेैसैरै सुऐंमि तैसनि जुबाब दिता, कि हे दुष्ट जा आलसि दास,जां ऐ जाणता थ्या,जैड़ि मीं न बाऊरु तैड़ि बढता, जां जैड़ि मीं न छींटौरु तैड़ी बटौअता।
\v 27 तां तऊ चेहिंतु थियूंमिंडा पेइंसा सराफानि दींता, तां अऊं एईछि करि अपड़ा धन ब्याज सेईतै लै लींता।
\v 28 एठणिरै तेईनि सै तौड़ा तैस कना लै लिया जां जैस किन दश तौड़ै आंतै तैसनि दी दिया।
\v 29 कैईनिकि जैस कौस किन आ, तैसनि हौरु दिईयूंणु, जां तैस किन बड़ु भौ गांहणु, पर जैस किन ना, तैस कना सै बि जै तैस किन आ सै बि लिई गांहणु।
\v 30 जां ऐस निकम्मै दासानि भेईर अंधैरु मझ सुटा, जैड़ि रूंणु जां दंत चापणैं भूंणै।
\s न्यायैरा दिन
\p
\v 31 जां मेहिणुरा पुत्र ऐपड़ि महिमाई मझ एईछैला,जां सारै स्वर्गदूत तैस सुण एईछैलै तां सै ऐपड़ि मिहिमाईरै सिंघासना पन बिराजमांन भूंणा।
\v 32 जां सैसि जाति तैस किन किठि कैरियुंणि, जां जीं पुआल भैड़ानि बैकिपुज्जा कना अलग करि दींता, तीं सै तैन्हांनि एकि दुऐ कना अलग करैला।
\v 33 जां सै भैड़ानि ऐपड़ि दैहिणैं कनारै जां बैकिपुज्जांनि बांऐं कनारै खड़ि करैला।
\v 34 तां राजै ऐपड़ि दांऐं बाऐ सुण बौलैला हे मिंडै बाबैरै धन्य लोको, एईछा, तैस राजैरै अधिकारि भौ गहा, जै जगतेरी शुरुआति कना तुआड़ै तेईनि तियार क्याऊरु आ।
\v 35 कैईनिकि अऊं भुरुखणां थ्या, जां तीं मूंनि खाणैंनि दितु अऊं त्रिशौरा थ्या, जां तीं मूंनि पांणि पुआंऊं, अऊं परदैशि थ्या, तीं अऊं अपड़ै घरै रखा।
\v 36 अऊं नगा थ्या, तीं मूंनि लिकड़ै लुआई, अऊं बिमार थ्या, तीं मिंडि सुधि लि, अऊं बंद घरा थ्या, तु मूं सुण मिलणां या।
\v 37 तां धर्मियां तैसनि जुबाब दैलै, कि हे प्रभु! अई केखणिं तु भुरुखणां तका, जां केखणि खिलांऊं? या त्रिशणां तका, जां पिआंऊं।
\v 38 अई केखणि तु परदैशि तका, जां अपड़ै घरा मझ रखा,या नगा तका, जां लिकड़ै लुआई?
\v 39 अई केखणिं तुअ बिमार या बंदघरा मझ तका, जां तऊ किन मिलणां यै?
\v 40 तां राजै तैन्हांनि जुबाब दींणां, अऊं तुआं सुण सच बौलता, कि तुऐ जै मिंडै ऐन्हां हैल्का, हैल्का भाया मझाम कौसक्यै एकि सुण क्यू, सै मूं ऐ सुण क्यू।
\v 41 तां तेैस बांऐ बा आनि बौलणुं, हे शरापित लोको! मिंडै सांमणै कना तैस अनंत आगि मझ चलि गहा, जै शैतानानि जां तैसैरै स्वर्गदूतानि तियार क्याऊरि आ।
\v 42 कैईनिकि अऊं भुरुखणां थ्या, जां तुऐ मूंनि खाणैंनि न दितु, अऊं त्रिशणां थ्या जां तुऐ मूंनि पांणि न पुआंऊं।
\v 43 अऊं परदैशि थ्या, जां तीं अऊं अपड़ै घरै न रखा, अऊं नगा थ्या, जां तुऐ मूंनि लिकड़ै न लुआई, बिमार जां बंदघरा थ्या, तुऐ मिंडि सुध न ली।
\v 44 तां तेैनह जुबाब दींणां, कि हे प्रभु, अई केखणिं तु भुरुखणां, त्रिशणा, या परदैशि या नगा, या बिमार, या बंदघरा मझ तका, जां तिंडि सेवा टैहल न की?
\v 45 तां तेैस तैसनि जुबाब दींणां, अऊं तुआं सुण सच बौलता कि तुऐ जै ऐन्हां हैल्का, कना हैल्का मझां कौसक्यै एकि सुण न क्यू , सै मूं सेईतै बिना क्यू।
\v 46 जां सै अनंत दण्ड भौगैलै पर धर्मि अनंत जीवनां मझ प्रवेश करैलै।
\c 26
\s यीशुरै विरूध षड़यन्त्र
\p
\v 1 जां यीशु ऐकैई सैरि गलै तैस सैईते बौलि बेठा ता, अपड़ै चैला सुण बौलणा लगा।
\v 2 तुऐ जांणतै कि दुंईं धियैड़ि बाद फसहऐरा तिहवार भूंणा, जां मेहिणुरा पुत्र क्रूसा पन चाहड़नैरै तेईनि पैकड़ुऐइयूंणा।
\v 3 तां महायाचक जां प्रजाईरै पुरनियैं काईफा नांईऐरै महायाचकैरै अंगणां मझ किठै भुऐ।
\v 4 जां ऐपु मझ विचार कांनाण लगै कि यीशुनि धौखै सुण पकड़ि करि मारि सुटतै।
\v 5 पर सै बौलतै थ्यै, कि तिहवारैरै टैंमां , कौड़किंयां न भौ गैहिया कि लौका मझ हूला मचि ग्या।
\s बैतनिय्याह मझ यीशुरा अभ्यंजन
\p
\v 6 जां यीशु बैतनिय्याह मझ शुध शमौन कोढ़िरै घरै थ्या।
\v 7 तां अक जनांनि संगमरमरैरै भांडा मझ कीमति इत्र लै करि तैस किन यैई, जां जेखणि सै रोटि खांणा बेईठा, ता तैसैरु शिरा पन डौलि दितु।
\v 8 ऐ तका करि, तैसैरै चैलै रिशयाई जां बौलणा लगै, ऐसैरा कोइनि सत्यानाश क्या?
\v 9 एऐ ता ऐछि कींमति मझ बैचि करि कंगालानि बंडि सैकिथ्यै।
\v 10 एऐ जाणिं करि यीशु तैन्हांनि बौलु, जनैंनि कोइनि सतांतै? ऐसै मूं सुण भलाई की।
\v 11 कंगाल तुआं सुण रौज रींहथै, पर अऊं तुआं सुण रौज न रीहंणा।
\v 12 ऐसै जै इत्र मिंडि देह इ पन सुटा, सै मिंडै दबणैरै तेईनि आ क्यौरू आ।
\v 13 अऊं तुआं सुण सच बौलता आ, कि सारै संसारा मझ जैड़ि कौड़ि ऐक्या सुसमाचार प्रचार कैरियूंणां, तैड़ी तैसैरै ऐस कंमैरा वर्णन बि तैसेरि यादि मझ कैरियूंणां।
\s यहूदा इस्करोतिरा विश्वासघात
\p
\v 14 तां यहुदा इस्करियोति नांईऐरै बारह चैला मझां एकि महायाचक किन गहि करि बौलु।
\v 15 अगर अऊं तैसनि तुआं किन पकड़वा दियूं ता, मूंनि कुतु दैलै? तैन्है तैसनि तीह चैंदिरै सिकै तौलि करि दी दितै।
\v 16 जां सै तेखणिं कना तैस पकड़ांणैरै मौकै तौपणां लगा।
\s चेला सेईतै फसहैरा अन्तिम भोज
\p
\v 17 अखमीरी रोटिरै तिहवारेरि पेहिलि धियाड़ि, चैलै यीशु किन एईछि करि तैस पुछणां लगै, तु कौड़ि चांहथा कि अई तिंडै तेईनि फसह खांणैरि तियारि करवांता?
\v 18 तेैनि बौलु नगरा मझ फलांणै किन गहि करि तैस सुण बौला, कि गुरु बौलता कि, मिंडा टैंम नीड़ आ, मूं अपड़ै चैला सुण तिंडै तिहवार मनाणां।
\v 19 तां चैलै यीशुरु अज्ञिया मनि, जां तैस फसह तियार क्या।
\v 20 जां सनहैरा भुआ, तैस बारह सुण रोटि खांणा बेईठा।
\v 21 जेखणि सै खांतै थ्यै,ता तैनि बौलु, अऊं तुआं सुण सच बौलता, कि तुआं मझ एकि अऊं पकड़वांणां,
\v 22 एऐत पन सै बड़ै उदास भुऐ, जां हर अक तैस कना पुछणां लगा, हे गुरु! क्या सै अऊं आ?
\v 23 तेैनि जुबाब दिता, कि जैनि मूं सुण थैई मझ हथ सुटा सै है मूंनि पकड़वाला।
\v 24 मेहिणुरा पुत्र ता जीम तैसैरै बारै लिखोरु आ, गांथैआ, पर तैस मेहिणुरै तेईनि शौक आ, जैसैरै ला मेहिणुरा पुत्र पैकड़ैइयूंणां, अगर तैस मेहिणुरा जन्‍म नां भूंता, तैसैरै तेईनि भला भूंता।
\v 25 तां तेैसैरै पकड़वांणै बाऐ यहुदै बौलु, कि हे रब्बी, क्या सै अऊं आ।
\s प्रभु भोज
\p
\v 26 तेैनि तैस सुण बौलु, तु बौलि चुका जां सै खांतै थ्यै, ता यीशु रौटि ली, धन्यवाद जां अशीष मगि करि भंनि, जां चैलानि दी करि बौलु, लिया खा, ऐ मिंडि देह आ।
\v 27 फिरि तैनि कटौरा लै करि, धन्‍याबाद क्या, जां तैन्हांनि दी करि बौलु, तुऐ सारै ऐत मझां पिया।
\v 28 कैईनिकि सै वाचा मिंडा सै खूंन आ जै बड़ा कैरै पापा केरि माफरै तेईनि बैहेइयूंता।
\v 29 अऊं तुआं सुण बौलता, कि दाखिरा ऐ रस तैसै धियैड़ि तेईनि कैदि न पीला, जेखणि तेईनि तुआं सुण अपड़ै बाबैरै राजा मझ नंवां न पी लियूं।
\s पतरसैरा इन्कारैरी भविष्यवाणी
\p
\v 30 फिरि सै भजन ला करि जैतुन पहाड़ा पन गियै।
\v 31 तां यीशु तैन्हां सुण बौलु, तुऐ सारै आजै राति मिंडै बारै ठौकर खालै, केईनि कि लिखौरु आ, कि मून पुआल मांना, जां झुंडेरि भ्रैड़ै तितर बितर भौ गैंहणिं।
\v 32 पर अऊं अपड़ै जी उठणां कना बाद, तुआं कना पेहिलै गलीलीनि गाहला।
\v 33 ऐत पन पतरसै तैस सुण बौलु, अगर सारै तिंडै बारै खैया ता खैया, पर मूं कैदि ठौकर न खांणि।
\v 34 यीशु तैस सुण बौलु, अऊं तऊ सुण सच बौलता आ, कि आजै रात कुखड़ेरि बांगि कना मूहरि त्रा बारि मूं कना मुकरि गांहणुं।
\v 35 पतरसै तैस सुण बौलु, अगर मूं तऊ सुण मरनुं बि भुया, तां बि अऊं तऊ कना कैदि न मुकरैला, जां इंऐ सभनियैं चैलै बि बौलु।
\s गतसमनी मझ प्रार्थना
\p
\v 36 तां यीशु अपड़ै चैला सुण तैस गतसमनि नांइएरि ठाहरि या, जां अपड़ै चैला सुण बौलणां लगा कि ऐड़ीऐ बेशि रैहा, जांह तेइनि अऊं उड़ि गहि करि प्रार्थना न करूं।
\v 37 जां सै पतरस जां जब्दिरै दोइयो पुत्रानि सेईतै लै ग्या, जां उदास जां व्याकुल भूंणा लगा।
\v 38 ता तैनि तैन्हां सुण बौलु, मिंडा मन बड़ा उदास आ, ऐड़ि तेईनि कि मिंडै प्रांण निकअनां चांहथै, तुऐ ऐड़ि ऐ ठैहरा, जां मूं सुण जागतै रैहा।
\v 39 फिरि सै थौड़ा अगर गहि करि मुंहैरै भारै गिरा, जांह ऐ प्रार्थना कांनाम लगा, कि हे मिंडै पिता, कि अगर भौ सैक्या ता ऐक्या कटौरा मूं कना टाई गैहिया, तां बि अऊं जै चांहथा तीं न, पर जै तु चांहथा सैहै भुया।
\v 40 फिरि चैला किन एईछि करि सै झुलतै तकाई, जां पतरसा तैस सुण बौलु, क्या तुऐ मूं सुण अक घड़ि बिना जागि सकै?
\v 41 जागतै रैहा, जां प्रार्थना कातै रैहा, कि तुऐ परिक्षाई मझ मैंइ पुआ, आत्मा ता तियार आ, पर शैरीर दुबआ आ।
\v 42 फिरि तैनि दुबारि गहि करि प्रार्थना की, कि हे मिंडै पिता, अगर ऐ मिंडै पींणा बगैर न हटतु ता तिंडि इच्छा पूरि भुया।
\v 43 तां तेैनि एईछि करि सै फिरि झुलौरै लधै, किंयोंकि तैन्हैरै टीरै निदरै ला भरौऱै थ्यै।
\v 44 जां तैन्हां छडि करि फिरि चलि ग्या, जां सैहै गल बौलि करि, तीसरि बारि प्रार्थना कांनां लगा।
\v 45 तां तेैनि चैला तैस किन एईछि करि बौलु, ऐबै झुलतै रैहा, जां थाकि करा, तका, घड़ि एईछि पुजि। जां मेहिणुरा पुत्र पापिया कैरै हथा पैकड़ुऐई गांहणां।
\v 46 उठा, चला, तका, मूं पकड़वांणै बाआ नीड़ एईछि पुज्जा।
\s यीशुरा धोखै सेईतै पकड़ा जांणा
\p
\v 47 सै ऐ बौलता थ्या कि, तका यहुदा जै बारह मझ अक थ्या, या, जां तैस सुण महायाचक जां लौकाकैरि पुरनियां केरि ओर सेईतै बड़ी भीड़, तलवारि जां शौठै लै करि यै।
\v 48 तेैसेरै पकड़वांणै बाऐ तैन्हांनि शुणा दितौरु थियूं कि, जैसनि अऊं फोकु दिया, तैस पकड़ि लैई।
\v 49 जा झट यीशु किन एईछि बौलु, हे रब्बीनमस्कार, जां तैसनि बड़ै फोकु दितै।
\v 50 यीशु तैस सुण बौलु, हे मित्र, जैस कमैरै तेईनि तु याऊरा, तैस करि लै। तां तैन्हैं तैस किन एईछि करि यीशु पन हथ मारि करि, सै पकड़ि लिया।
\v 51 जांह तका, यीशुरै सैथ्या मझां एकि हथ बधैई करि अपड़ी तलवार खिंचि ली, जां महायाचक कैरै दासा पन चला करि तैसैरा कंन उडा दिता।
\v 52 तां यीशु तैस सुण बौलु, अपड़ि तलवार कैठि मझ रख, कैईनिकि जै तलवार चलांतै, सै सारै तलवारि ला नाश कैरियूंणैं।
\v 53 क्या तु न समझता, कि अऊं अपड़ै पिता सुण विनति नां करि सकता, जां स्वर्गदूत केरि बारह पलटनियां किंना जादा मूं किन भेईजि दैला।
\v 54 कि पवित्र शास्त्रेरि सै गलै कि इंऐ भूंणु जैरुरि आ, किं करि भूंणुं?
\v 55 तेसै घैड़ि यीशु भीड़ि सुण बौलु, क्या तुऐ तलवारि जां शौठै लै करि मूंनि डैकु समांन पकड़नैनि निकऐ? अऊं हर धियैड़ि मंदरा मझ उपदैश दिआं कैरिंथ्या, जां तुऐ अऊं न पकड़ा।
\v 56 पर ऐ सभ तां भूं, कि भविष्यवक्ता कैरै वचन पूरै भुया, तां सारै चैलै तैस छडि करि नशि गियै।
\s महासभाई सामणै यीशु
\p
\v 57 जां यीशु पकड़नै बाऐ तैस काइफा नांइऐरै महायाचक किन लै गियै, जैड़ि शास्त्री जां पुरनियैं किठै भौरे थ्यै।
\v 58 जां पतरस दूर कना तैसैरि पिचालिं, पिचालिं महायाचक कैरै अंगणां तेईनि ग्या, जां अंतर गहि करि अंत तकांणैरै तेइनि प्यादा मझ गहि बेइठा।
\v 59 महायाचक जां सारि सभा यीशुनि मारि सुटणैरै तेईनि तैसैरै बिरौधा मझ झूठि उगाहि तौपतै थ्यै।
\v 60 पर बड़ै झूठै उगाहा एईणां पन बिना पा।
\v 61 अंत मझ दुइं जणैं एईछि करि बौलु, कि तैनि बौलौरु आ, कि अऊं परमेश्वरैरै मंदरानि ढा सकता, जां तैस तरीहं धियैडिया मझ बणा सकता।
\v 62 तां महायाचक खड़ै भौ करि तैस सुण बौलु, क्या तु कौ जुबाब न दींता?ऐक्यै लौक तिंडै बिरौधा मझ कुतु उगाहि दींतै आंतै? पर यीशु चुप रिहा: महायाचक तैस सुण बौलु।
\v 63 महायाचक बौलतै अऊं ताउनि जींतै परमेश्वरैरि कसम दींता, कि अगर तु परमेश्वरैरा पुत्र मसीह आ ता, असूं सुण बौलि दै।
\v 64 यीशु तैसनी आज्ञा ई सुण बौलु, तीं ऐपुऐ बौलि दितु, वरन अऊं तऊ सुण ऐ बि बौलता, एमहि तुऐ मेहिणुरा पुत्र सर्व सामरथ शक्तिमानेरि देहिणि ओर बैठौरै जां सुरगैरै बदआ पन एईंतै तकालै।
\v 65 तां महायाचक अपड़ै लिकड़ै फाड़ि करि बौलु, ऐनि परमेश्वरैरि निन्दा की, ऐबै असूं उगैहिया कैरि कुतु जैरुरत?
\v 66 तका, तुऐ एमहि ऐ निन्दा शुणीं! तुऐ कुतु समझतै? तैन्है जुबाब दिता ऐ बढणैरै काबल आ।
\v 67 तां तैन्हां तैसेरु मुहां पन थुकु, जां तैसनि मुकै मारै, हौरनियैं थपड़ मारि करि बौलु।
\v 68 हे मसीह, असूंनि भविष्यवांणि करि, करि बौलु, कि कुनि तु मारा?
\s पतरसैरा इन्कार
\p
\v 69 जां पतरस भेईर अंगणां बैठौरा थ्या, कि एकि दासी तैस किन एईछि करि बौलु, तु बि यीशु गलीलीरै सेईतै थ्या।
\v 70 तैनि सभनियां कैरै सामणैं ऐ बौलि करि नमा क्या, जां बौलु अऊं न जांणता तु कुतु बौलति आ।
\v 71 जां सै भेईर डेवढि मझ चलि ग्या, ता दूसरि दासी तैस तका करि तैन्हां सुण जै तैड़ि थ्यै बौलु, ऐ बि ता यीशु नासरि सुण थ्या।
\v 72 तैनि कसम खा करि फिरि नमां क्या, कि अऊं ऐस मेहिणुनि नां जांणता।
\v 73 थौड़ै टैंमां बाद, जै तैड़ि खड़ै थ्यै, तैन्है पतरसा किन एईछि करि तैस सुण बौलु, सचमुच तु बि तैन्हां मझ अक आ, केईनि कि तिंडि बौलि तिंडा भैद खौलि दींतिआ
\v 74 ताम सै धिकार दींणां जां कसम खांणां लगा, कि अऊं तैस मेहिणुनि न जांणता, ता झट कुखड़ै बांग दिति।
\v 75 तां पतरसानि यीशुरि बौलौरि गल याद यैई, कि कुखड़ैरि बांगि कना पेहिलै तु त्रा बारि मिंडा इनकार करैला, जां सै भेइर गहि करि फुटि, फुटि करि रूंणां लगा।
\c 27
\s पिलातुसैरै सांमणै यीशु
\p
\v 1 जेखणि भिय्ग भूइ, ता सभ महायाचक जां लौका कैरै पुरनियें यीशु मारि सुटणैरि सैहमति की।
\v 2 जां तैन्है सै बंन्हां जां लै करि पीलातुस हाकमैरै हथा सौंपि दिता।
\s यहूदा दुवारा आत्म हत्या
\p
\v 3 जांह तैस पकड़वांणै बाऐ यहुदै तकाऊं कि सै दौषि ठैहरैई ग्या ता सै पछता जां सै तीह चैंदिरै सिकै महायाचक जां पुरनियां किन फैरि या।
\v 4 जां बौलु, मीं निर्दोषिनि घातैरै तेईनि पकड़वा करि खूंन पाप क्या? तैन्हां बौलु असूं कुतु आ? तु जांण।
\v 5 तां सै तैन्हां सिकानि मंदरा मझ सुटि करि चलि ग्या, जां गई करि अपड़ै आपानि फांसि दिति।
\v 6 महायाचक कै सै सिकै लै करि बौलु, ऐ भंडारा मझ रखणा ठीक ना, कैईनिकि खूंन ऐरा दांम आ।
\v 7 तैहनै सैहमति करि, करि तैन्हां सिका ला परदेशिया दबणैरै तेईनि कुम्हारा कना पटि खैरिदि ली।
\v 8 ऐस कारणां कना सै पटि आज तैईनि खूंन ऐरि पटि कैहलैईयूंति।
\v 9 तां जै वचन यिर्मयाह भविष्यवक्तै बौलौरा थ्या, पूरा भुआ, कि तैन्है सै इस्राईल तीह सिकै अर्थात तैस ठैहराऊरै मुलानि लै गियै।
\v 10 जां जीं मालकै मूंनि अज्ञिया दितौरि थी तींऐ सै कुम्हारैरि पैटिरै मुला मझ दी दितै
\s पिलातुसैरै प्रश्न
\p
\v 11 जेखणि यीशु हाकमैरै सामणै खड़ा थ्या, ता हाकिमै तैस कना पुछु, “ कि क्या तु यहुदिया कैरा राजा आ? यीशु तैस सुण बौलु, तु ऐपु ऐ ता बौलता आ।
\v 12 जेखणि महायाचक जां पुरनियैं तैस पन दौष लांतै थ्यै, ता तैनि कुछ उतर न दिता।
\v 13 ऐत पन पिलातुसै तैस सुण बौलु, “क्या तु न शुंणता? कि ऐक्यै तिंडै बिरौधा मज केथरि उगैहि आंतै दींतै?
\v 14 पर तैनि तैसनि एकि गलैरा बि जुबाब न दिता, ऐड़ि तेईनि कि हाकिमांनि बड़ि हैरानि भुई।
\s म्रत्यु दण्डैरी आज्ञा
\p
\v 15 जां हाकमैरि ऐकैई रीति थि, कि तैस तिहवारा मझ लौका कैरै तेईनि कौसक्यै एकि बैंधुऐनि जैसनि सै चैहिंथ्यै, छडि दिईंथ्या।
\v 16 तैस टैंमां बर अब्बा नांईऐरा तैन्हां मझ अक नामि बंधुआ थ्या।
\v 17 तां सै जेखणि किठै भुऐ, तां पिलातुसै तैन्हां सुण बौलु, तुऐ कौसनि चांहथै, कि अऊं तुआड़ै तेईनि छडि दियूं? बर अब्बैनि या यीशुनि जै मसीह कैहलैइयूंथा।
\v 18 केईनि कि सै जैणिंथ्या कि तैन्है सै डाहै सुण आ पकड़ौरा।
\v 19 जेखणि सै न्यायेरि गैद्दि पन बैठौरा थ्या, ता कि तैसेरि लैड़ी तैसनि बुलावा भेइजा, कि तु तैस धैरमिरै मांमलै मझ हथ मेईं पांता; केईनि कि मीं आज सुपनैं मझ तैसैरै कारण बड़ा दु:ख उठा।
\v 20 महायाचक जां पुरनियैं लौक उभारै, कि सै बर अब्बैनि मगि लिया, जां यीशुनि नाश करआ।
\v 21 हाकिमै तैन्हां कना पुछु ऐन्हां दोइयौ कना कौसनि चांहथै, कि तुआड़ै तेईनि छडि दियूं? तैन्है बौलु, “ बरअब्बैनि।
\v 22 पीलातुसै तैन्हां कना पुछु, फिरि यीशुनि जै मसीह कैहलैइयूंथा, तैसैरु कुतु कैरूं? सभनियैं तैस सुण बौलु, ऐस क्रूसा पन चाहड़ा।
\v 23 हाकिमैं बौलु, “कोईनि ऐनि कुतु बुराइ आ क्याऊरि? पर सै हौरे बि चिला करि बौलै,ऐस क्रूसा पन चाहड़ा।
\v 24 जेखणिं पीलातुसै तकाऊं, किछ बणतु ना, पर ऐसैरै बिपरीत हूला भूंता गांहथा, तां तैनि पाणिं लै करि भीड़िरै सांमणै हथ धौतै, जां बौलु, अऊं ऐस धैरमिरै खूंन कना निर्दौष आ, तुऐ जांणां।
\v 25 सभनियैं बौलु कि ऐसैरा खूंन असुं पन जां असेड़ि अऊलादि पन भुया।
\v 26 एऐत पन तैनि बर अब्बा तैन्हैरै तेईनि छडि दिता, जां यीशुनि कौड़ै ला करि तैन्हांनहि दी दिता, कि क्रूसा पन चाहड़ा।
\s सिपैहियै ला यीशुरा अपमान
\p
\v 27 तां हाकमैरै सिपैहियै यीशु किलै मझ नी करि सारि पलटन चोऊओ कनारै किठि की।
\v 28 जां तैसैरै लिकड़ै उतारि करि तैसनि किरिमजी बागा लुआ।
\v 29 जां कंडा कैरा मुकट बणा करि तैसेरु शिरा पन रखा, जां तैसैरै देहिणैं हथा सरकण्डा दिता, जां तैसैरि अघरयाली जैंणु टंकि करि ठठै मझ उडांणा लगै, कि हे यहुदिया कैरै राजा नमस्कार।
\v 30 जां तैस पन थुकु; जां सैहै सरकण्डा लै करि तैसेरु शिरा पन मानां लगै।
\v 31 जां सै तैसेरि मजाक बणां बेईठै, सै चौआ तैस पना उतारि करि, तैसेऱै लिकड़ै तैस पन लुआइ, जां क्रूसा पन चाहड़नैरै तेईनि लै गियै।
\s यीशुरा क्रसा पन चढाया जाना
\p
\v 32 भेईर गांथै तैन्हां शमौंन नाईरा कुरैंनि मेहिणु मैआ, सै तैन्है बैगारि मझ पकड़ा कि तैसैरा क्रूस चुकि लै चल।
\v 33 जां तैसै ठाहरि पन गुलगता नांइऐरि ठाहर अर्थात खोपड़िरि ठाहर कैहलैइयूंथि पुजि करि,
\v 34 तैन्हा पित मैऔरा दाखरस तैसनि पींणैनि दिता, पर तैनि चखि करि पींणां न चाह।
\v 35 तां तैन्हां सै क्रूसा पन चाहड़ा; जां पैचि बारि करि तैसैरै लिकड़ै बंडि लियै।
\v 36 जांह तैड़ी बेशि करि तैसैरा पैहरा दींणा लगै।
\v 37 जां तैसैरा दौषपत्र, तैसेरु शिरा पन लऊं, कि 'ऐक्या यहुदिया कैरा राजा यीशु आ।
\v 38 तां तैस सेईतै दो डैकु अक देहिणैं कनें अक बांऐं क्रूसा पन चाहढ़ै।
\v 39 जां एईंणै गांहणै बाऐ शिर हिलाइ, हिलाइ करि तैसैरि निंदा कैरिंथ्यै।
\v 40 जां ऐ बौलिंथोयै, कि हे मंदरैरै ढाणै बाऐ, अपड़ै आपानि ता बंचा, अगर तु परमेश्वरैरा पुत्र आ ता, क्रूसा पना उतरि आ।
\v 41 ऐसै रीति ला महायाचक बि शास्त्रीया जां पुरनियां सेईतै मजाक करि,करि बौलतै थ्यै, ऐनि हौरै बंचाइ, जां अपड़ै आपानि न बंचा सकता।
\v 42 ऐ ता तैनी हौरै बंचाई अपडै आपनी न बंचा सखता,ऐ त इस्राएलैरा राजा आ,ऐबै क्रूसा पना उतरि एईछिया ता अइ विश्वास करवांता।
\v 43 तैनि परमेश्वरा पन विश्वास रखा, अगर सै ऐसनि चांहथा, ता ऐबै ऐस छडा लै, कैईनिकि ऐनि बौलौरु थ्यू कि अऊं परमेश्वरैरा पुत्र आ।
\v 44 ऐसै तरइ डैकु बि जै तैस सुण क्रूसा पन चाहड़ै तैसैरि निण्दा कैरिंथ्यै।
\s यीशुरा प्राण त्यागणा
\p
\v 45 दुपैहरि कना लै करि तीसरै पैहरा तेईनि तैस सारै दैशा मझ अंधारु भौ गियूं।
\v 46 तीसरै पैहरा नीड़ यीशु बड़ै शब्दा मझ पुकारि करि बौलु, एली, एली, लमा शब्कतनि अर्थात है मिंडै परमेश्वर, हे मिंडै परमेश्वर, तीं अऊं कोईनि छडि दिता?
\v 47 जै तैड़ी खड़ै थ्यै, तैन्हां मझ कैथरै ऐ शुणि करि बौलु, ऐ ता एलिय्याहानि आ पुकाता।
\v 48 तैन्हां मझां अक झट दाऊड़ा, सपंज लै करि सिरकै मझ डुबा, जां सरकण्डै पन रखि करि तैसनि चूसा।
\v 49 हौरनियैं बौलु, “खूंन रैहि गहा, तका, एलिय्याह ऐस बंचाणां एईंता कि न।
\v 50 तां यीशु फिरि बड़ै शब्दा मझ पुकारि करि प्राण छडि दितै।
\v 51 जां तका मंदरैरा पड़दा परांन कना हैट तेईनि फटि करि दो टौकड़ै भौ ग्या, जां धैरति हिलि गैई, कनैं चटांनै तड़कि गेई।
\v 52 जां कबरि खुलि गैइ; जांह झुलौरै पवित्र लौका केरि देह जी उठि।
\v 53 जां तैसैरै जी उठणां कना बाद सै कबपुज्जा मझां निकिइ करि पवित्र नगरा गियै, जां बड़ै लधै।
\v 54 तां सुबैदार जां जै तैस सेईतै यीशुरा पैहरा दींतै थ्यै, जां जै किछ भौरु थियूं , तका करि ऐति डरि गियै, जां बौलु, ऐ सचमुच परमेश्वरैरा पुत्र थ्या।
\v 55 तैड़ि बैड़ि सैरि जैनैंनि जै गलीला कना यीशुरि सेवा कैति तैस सेईतै यौऊरि थीं, दूर कना ऐ तैकैंति थी।
\v 56 तैत मझ मरियम मगदलीलि जां याकुब जां योजसेसैरि मा मरियम जां जब्दीरै पुत्रा कैरि मा थी।
\s यीशुरा गाड़ा जाना
\p
\v 57 जेकणि सनहैरा भुआ ता यूसफ तैस नाई ऐरा अरिमतियाईरा अक धनि मेहियुणुं जै ऐपु यीशुरा चैला थ्या या, तैनि पीलातुसा किन गहि करि यीशुरि लास मगि।
\v 58 ऐत पन पीलातुसै देह दी दींणैरि आज्ञा दिति।
\v 59 युसफै देह लि सै शुध चादरि मझ पलैटि।
\v 60 जां सै ऐपड़ि नैंवीं कबरि मझ रखि, जै तैनि चटांनि पन थि खणौरि। जांह कबरि पन अक बडा घौड़ रखि करि चलि ग्या।
\v 61 जां मरियम मगदलीलि जां दूसरि मरियम कबरिरै सांमणै बैठोरि थी।
\s कब्री पन पैहरा
\p
\v 62 दूसरि दियैड़ि जै तियैरिरै बादिरि धियाड़ी थि, महायाचक जां फरिसियै पीलातुसा किन एईछि करि बौलु।
\v 63 हे महाराज! असूं याद आ कि, तैनि भरमाणैं बाऐ अपड़ै जीतै जी बौलौरु थ्यू कि मूं तरीहं धियैड़ीया कना बाद जी उठैला।
\v 64 सो अज्ञा दिया कि तीअरि धियैड़ि तेईनि कबरिरि रखबाली कैरियो, ईं न भुया कि तैसैरै चैलै एईछि करि तैस चौरि लै गैहिया। जां लौका सुण बौलणा लैग्या कि, सै मौरा मझां जी उठौरा आ, तां पिचैलियां धौखा पेहिलै कना बि बुरा भूंणां।
\v 65 पिलातुसै तैन्हां सुण बौलु तुआं किन पैहरै दार ता आंतै गहा, ऐपड़ि समझि सुण रखवालि करै।
\v 66 सै पैहरैदारानि सेईतै लै गियै, जां घौड़ा पन मोहर ला करि कबरिरि रखवालि की।
\c 28
\s यीशुरा पुनरूथान
\p
\v 1 सब्तेरि धयैड़ि कना बाद हफ्तेरि पेहिलि धियैड़ि पौ फटतै मरियम मगदलीनि जां दूसरि मरियम कबरिनि तकांणा येई।
\v 2 जां तका अक बडा भुंजल भुआ, केईनि कि प्रभुरा अक स्वर्गदूत सुरगा कना उतरा, जांह नीड़ एईछि करि तैनि घौड़ रुअका दिता, जां तैत पन बेशि ग्या।
\v 3 तैसैरा रूप बिजिइ सई थ्या जां तैसैरै लिकड़ै पालै सइ उज्जवल थ्यै।
\v 4 तैसैरै डरै ला पैहरैदार कंपि उठै, जां मौरा समान भौ गियै।
\v 5 स्वर्गदूता जैनैनियां सुण बौलु, कि तुऐ मेई डरा अऊं जानता कि तुऐ यीशुनि जै क्रूसा पन थ्या चाहढ़ौरा, तैस तोपति ऐंति।
\v 6 सै ऐड़ि ना, पर अपड़ै वचनैरै अनुसार जी उठौरा आ, एईछा ऐ ठाहर तका, जेड़ि प्रभु पियौऊरा थ्या।
\v 7 जां झट गहि करि तैसैरै चैलानि बौला कि सै मौरा कना जी उठौरा आ, जां तका सै तुआं कना पेहिलै गलीलानि गांहथा आ, ऐड़ि तैसैरा दर्शन पाणां, तका, मीं तुआं सुण बौलि दितु।
\v 8 जां सै डैरोरि जां खुशि सेईतै कब्री कनां झट तैसैरै चैलानी समाचार दींणांनि चलि पेई,
\v 9 जां तका, यीशु तैन्हांनि मैआ जां बौलु, सलांम जां तैन्है नीड़ एईछि करि तैसैरै पैइड़ पकड़ि करि, दण्डवत क्या।
\v 10 तां यीशु तैन्हांनि बौलु, मेई डरा,मिंडै भायानि बौला, कि गलीलानि चलि गहि, तैड़ि मूं तकालै।
\s पहरूआ कैरी सूचना
\p
\v 11 सै गैंथि ति कि तका, पैहरैदारा मझां कैथरै नगरा मझ एईछि करि पौरा हाल महायाचक सुण शुणा।
\v 12 तां तैस पुरनियां जां महायाचका सुण किठै भौ करि सैहमति की, जां सिपैहियांनि बड़ा चांदि दी करि बौलु।
\v 13 कि ऐ बौलैकि, राति जेखणि अई जेखणि झुलौरै थ्यै, तां तैसैरै चैलै एईछि करि तैस चौरि लै गियै।
\v 14 जां अगर ऐ गल हाकिमां किन पुजैलि ता, तैस समझाई लैलै, जां तुआं खतरै कना बचा लैलै॥
\v 15 तैन्हां पेईंसै लै करि जीं शिखराऊरै थ्यै, तीं ऐ क्यू, जां ऐ गल आज तैइनि यहुदिया मझ प्रचलित आ।
\s यीशु लैहयूणा कनै लाशट आज्ञा
\p
\v 16 जां ग्यारह चैलै गलीला मझ तैस पहाड़ा पन गियै, जै यीशु तैन्हांनि शुणाऊरा थ्या।
\v 17 जां तैन्हां तैस तका करि तैसनि प्रणाम क्या, पर कौस, कौसनि शक भुआ।
\v 18 यीशु तैन्हां किन एईछि करि बौलु, सुरगैरा जां धैरतिरा सारा तैस अधिकार मूंनि आ दितौरा।
\v 19 ऐठणिरै तेईनि तुऐ गहि करि सभनियां जातिया कैरै लौकानि चैलै बणा, जां तैन्हांनि तैस पिता जां पुत्र पवित्र आत्माइरै ना सेईतै बपतिस्मा दिया।
\v 20 जां तैन्हांनि सैरि गलै जै मीं तुआंनि आज्ञा दिति, मनणा शिख्रा, जां तका अऊं संसारैरै अंता तेईनि सदा तुआं सेईतै आ।
