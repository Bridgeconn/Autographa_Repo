\id LUK
\ide UTF-8
\rem Copyright Information: Creative Commons Attribution-ShareAlike 4.0 License
\h लूका
\toc1 लूका
\toc2 लूका
\toc3 लूका
\mt1 Luke
\mt1 लूका
\c 1
\s सता पता
\p
\v 1 ऐठणीरै तैईनी बडै सै गला जै असैडै बिच बिरतोरि ऐंती, इतिहास लिखणां मझ हथ लऊरा आ,
\v 2 जीं कि तैने पेहिलै किना एन्हा गला तकाणाहर कने बचना कैरै सेवक थ्यै, असूं तेईनि पुजई।
\v 3 एठणिरै तेईनि , हे थियुफिलुस, मूनि बि ऐ उचित लगु कि तैन्हां सभन्यां गला कैरा हाल पेहिलै किनां ठीक ठाक परखि करि, सै तिंडै तेईनि कर्मा सेईतै लिखुं।
\v 4 तांकि तु ऐ बुझिया कि सै गलै, जेठणिरि तीं शिकशा लियोरि आ, कैतेई सचि ऐंती।
\s युहनैरै जन्मैरि घोषणां
\p
\v 5 यहुदिया कैरा राजा हेरोदेसैरै टैंमा अबिय्याह कैरै दला मझ जकरयाह नांईंऐरा अक याजक थ्या,कने तैसैरि लाडी हारूना कैरै बंशैरि थी, जैसैरु नां इलीशिबा थियूं।
\v 6 सै दोइयो परमेश्वरैरै सामणै धरमिं पवित्र थ्यै, कने परमेश्वरेरि सभन्यां आज्ञाई कने नियमा पिन चलणाहर थ्यै।
\v 7 तैन्हैरा कौई बाल बचा नं थ्या,कियोंकि इलीशिबा बांझ थी, कने सै दोइयो बुढै थ्यै.
\v 8 जां सै अपडै दलेरि पैरि पिन परमेश्वरैरै सामणैं याजकैरा कम कैरिंथ्या,
\v 9 तां याजका केरि रीतिरै अनुसार तैसैरै नां पिन चिठी निकिई कि परमेश्वरैरै मंदरा मझ ग ई करि धूप जैई या।
\v 10 धूप लगणैनैरै टैंमा लौका कैरि सारि मंड ई भेईर प्रार्थनां थी काती।
\v 11 तैस टैमा परमेश्वरैरा अक स्वर्गदूत धूपेरि वैदी रै देहिणैं किनारै खडा भौरा तैस लैहिया।
\v 12 जकरयाह तका करि डरा, तैसनि बडा डर लगाह।
\v 13 "पर स्वर्गदूत तैस सुण बौलु,हे जकरयाह, डरै मेंईं, कियोंकि तिंडि प्रार्थना शुणि गियौरि आ; कनें तिंडि लैडी इलीशिबा किनां तिंडै तेईनिं अक पुत्र पेईदा भूंणां, कने तु तैसैरु नां यूहना रखै। तु अनंद कने खुश भूणां : कने बडै मेईणु तैसैरा जनम भूणैं"
\v 14 तु अनंद कने खुश भूणां : कने बडै मेईणु तैसैरा जनम भूणैं ला खुश भूणैं,
\v 15 कियोंकि सै परमेश्वरैरै सामणें बडा महांन भूणां; कने दाख रस जां शराब कैदि न पीला कने ऐपडि मईरै गरभा किनां पवित्र आत्मा सेईतै पूरा भू ई गांहणां;
\v 16 जां इस्राएलिया मझ बडा नि परमेश्वरा धैरै फैरैला।
\v 17 "तैस एलियाहिरि आत्माई जां सामरथि भौ करि तैस अघरयाली-अघरयाली चलणुं कि पित्रा कैरा मन बाल-बचा धैरै फैरि दिआ; कने आज्ञा न मनणारहनि धरमेरि समझि पिन लैईआ; जां परमेश्वरैरै तेईनि अक समझदार जनता तियार
\v 18 "जकरयाहै स्वर्गदूत किना पुछू, ऐ मूंनिं किं पता लगणां? कियोंकि अंऊं ता बुढा आ; जां मिंडि लाडी बि बुढि आ भौरि।
\v 19 स्वर्गदूतै तैसनि जुबाब दिता, अंऊं जिबाराईल आ, जै परमेश्वरैरै सामणें खडा रींहता; जां अंऊं तऊ सुण गलै लांणां कने तऊंनि ऐकिया सुसमाचार शुणांणैरै तेईनिं आ भेईजौरा।
\v 20 तका, जैस धियैडि तेईनि ऐकेई गलै पूरी न भुई गैहणिं, तैस धियैडि तेईनि तु चुप रीहणां जांह बौलि न सकता, एठणिरै तेईनि कि, तीं मिंडि गलै जै अपढै टैमां पन पूरी भूणिं, विश्वास न क्या।
\v 21 लौक जकरयाहैरि बाट तकांतै रियै, कने हैरान भूणां लगै कि तैस मंदरा मझ याउति अटक कोईनि लगि।
\v 22 जां सै भेईनि या ता, तैन्हां सुण किछ न बोलियूं : एठणिरै तैईनि सै बुझि गियै कि मंदरा मझ तैसनि कोई दरशन भुआ, जांह सै तैन्हांनि ईशारै काता रया, कने गुंगाह रया।
\v 23 जां तैसेरि सेवाइरि धियैडि पूरि भुई, तां सै अपडै घरैनि चलि ग्या।
\v 24 एन्हा धियैडिया किना बाद तैसैरि लाडी इलीशिबा दुप्रैणि भुई; कने पंजा मेहीनां तेईनि अपडै आपा किना ऐकियूं बौलि करि छिपा रखु,
\v 25 " मेहिणुआं मझ मिंडि बीजति दूर कांनैरै तेईनि, परमेश्वरै एन्हा धियैडिया मझ क्रपाइरी नजर रखि करि मिडै तेईनि ऐतियूं कियूं।
\v 26 छठै मेहीने मझ तैस परमेश्वरा किना जिबराईल स्वर्गदूत , गलीलैरै नासतर नगरा मझ,
\s यीशुरै जन्मैरि घोषणां
\p
\v 27 एकि कुंवैरि किन भेईजा, जैसैरि मगणि यूसुफ नांईऐरै दाऊदैरै घरांनैरै एकि मडदा सुण भौरि थी : तैसै कुवारिरू नां मरियम थियूं
\v 28 "सुरग दूतै तैस किन अंतर एईछि करि बौलु, अनंद कने जय भुया तिंडि,जैसै पिन परमेश्वरैरि दया भौरि आ। परमेश्वर त ऊ सेईतै आ।!"
\v 29 सै तैसे गलै ला बडी डरि गैई, जां सौचणा लगि कि ऐकिया कौस प्रकारैरा अभिवादन आ?
\v 30 स्वर्गदूत तैसै सुण बौलु, 'हे मरियम, डरै मेईं, कियोंकि परमेश्वरैरि दया तऊ पिन भौरि आ।
\v 31 तका, तु दुप्रैणीं भूणिं, कने तिंडै अक पुत्र पेईदा भूणां; तु तैसैरु नां यीशु रखै।
\v 32 सै महान भूणां, जां परमप्रधांनैरा पुत्र शुणैइयूंणा; जांह प्रैभु परमेश्वर तैसैरा बाबा, दाऊदैरा सिंघासन तैसनि दीणां
\v 33 "कने तैस याकुबैरै घरांने पिन सदा राज कांनुं; जांह तै सैरै राजैरा कैदि अंत नां भूणां।
\v 34 "मरियमै स्वर्गदूत किना पुछू, ऐ कैतियूं भूणूं। अंऊं ता मडदा जांणति ऐ नं।
\v 35 " स्वर्गदूतै तैसनि जुबाब दिता, पवित्र आत्मा तऊ पिन उतरनि, जांह परमप्रधांनेरि बराबर त ऊ पिन ठंडक कांनि; एठणिरै तेईनि सै पवित्र सामरथि जै पेईदा भूणैं बाआ, परमेश्वरैरा पुत्र शुणैइयूंणा।"
\v 36 जांह तका, तिंडै परिवारैरि इलीशिबाईरै बि बढापै मझ पुत्र भूणाहर आ, सै जैसैनि बांझ बोलिंथ्यै, तैसै छठा मेहीना आ।
\v 37 " कियोंकि जै गल परमेश्वरा किना भूंति, सै प्रभावै बगैर न भूंति।
\v 38 "मरियमैं बौलु, तका, अंऊं परमेश्वरैरि दासी आ, मूंनि तिंडि गलै अनुसार भुया। तां स्वर्गदूत तैसै किनां चलि ग्या।"
\s मरियमैरु इलिशिबा सुणं मिलणां गांहणुं
\p
\v 39 तैन्हां धियैडिया मझ मरियम उठिकरि छुईं पैहैडी दैशा मझ यहुदैरै एकि नगरानि गैई,
\v 40 जां जकरयाहैरै घरा मझ गई करि इलीशिबाईनि नमशकार कियूं।
\v 41 जीं ऐ इलीशिबाई मरियमैरा नमशकार शुंणा, तींऐ बचा तैसेरु पैटा मझ हिला, जां इलीशिबा पवित्र आत्माई ला पूरि भौ गैई।
\v 42 "जां तैनि बडै शबदा मझ पुकारि करि बौलु, तु जैन्हां मज धन्य आ,कनै तिंडै पैटैरा फल धन्य आ!"
\v 43 ऐकिया अनुग्रैह मूनि कौढां किना भुआ कि मिंडै परमेश्वरैरि मा मूं किन यैई?
\v 44 तका, जीं तिंडै नमशकारैरा शबद मिंडै कनां मझ पिया, तीं ऐ बचा मिंडै पैटा मझ अनंद सेईतै हिलि पिया।
\v 45 "धन्य आ सैकिया जैनिं विश्वास किया कि जै गलै परमेश्वरैरै धैरोरै तैस सुण बोलथि, सै पूरि भूणिं!
\s मरियमैरा स्तुति-गीत
\p
\v 46 "तां मरियमै बौलु,मिंडा मन,प्राण परमेश्वरैरि बैडियैई काता"
\v 47 जां मिंडि आत्मा मिंडा उदार कानै बाआ परमेश्वरै ला खुश भुई,
\v 48 धन्य कैईनिकि तैनि ऐपडि दासिरि दीनताई पिन नजर बारि;
\v 49 कियोंकि तैनि शैकतिशैलि मिंडै तेईनि बडै- बडै कम कियौरे आंतै। तैसैरु नां पवित्र आ,
\v 50 जां तैसेरि दया तैन्हां पिन, जै तैस किनां डैरींतै पीढी किनां पीढी तेईनि बणि रींहथि।
\v 51 तैनि अपडा बहिरा जौर लुहा आ, जां जै अपडै आपानि बडै समझतै थ्यै सैकियै मनै तितर- बितर कियै।
\v 52 तैनि बलबांन राजा तैन्हैरै सिंघासनां किनां गिरा दितै; कनै गैरीब ऊंचै करि दितै।
\v 53 तैनि भुरुखणैं ऐछी चीजा ला संतुष्ट कियै कनैं धनैं बाऐ खालि हथै कढि दितै।
\v 54 तैनि अपडा सेवकार इस्राएल संभाई लिया कि ऐपडि तैसै दयाईनि याद कैरया,
\v 55 "जै अब्राहमा जां तैसैरै बंशा पिन सदा रीहणी, जै तैनि असैडै बबा-दादा सुण बौलौरु थियूं।
\v 56 मरियम लगभग तरा मेहीनैं तैस सुण रैहि करि अपडै घरै चलि गैई।
\s युहन्ना बपतिस्मां दींणै बाऐरा जन्म
\p
\v 57 तां इलीशिबाईरै सुईणैरा टैंम पूरा भुआ, जां तैसै पुत्रानि जनम दिता।
\v 58 तैसैरै ग्रांउआलै कनै परिवार बाऐ ऐकियूं शुणि करि कि परमेश्वरै तैसै पिन बडि दया कियोरि आ, तैसै सुण खुशि मैनैई,
\v 59 जां ऐतियूं भूं कि ऐसै धियैडि सै बचैरा खतना कांनां यै जां तैसैरु नां तैसैरै बाबैरै नां पिन जकरयाह रखणां लगै।
\v 60 "ऐत पिन तैसेरि अंमैं जुबाब दिता, नं; ऐसैरु नां यूहना र
\v 61 "जां तैन्हैं तैसै सुण बौलु, तिंडै परिवारा मझ कुसैरु बि ऐकियूं नां नआ!
\v 62 तां तैन्हैं तैसैरै बाबै किना ईशारा करि पुछु कि तु ऐसैरु नां कुतु रखणां चांहता?
\v 63 "तैनि लिखणैरि पटि मगि करि लिखि दितु,"तैसैरु नां युहना आ, जां सारै हैरांन भौ गियै।"
\v 64 तां तैसैरु मूं कनै जिभ छुंईं खुलि गैई; जां सै बौलणां कनै परमेश्वरैरा धन्यवाद कांनां लगअ।
\v 65 तैसैरै वैईडै पेईंडै रीहणैं बा आ मझ डर पैई ग्या; जां तैन्हां सभन्यां गला कैरि चरचा यहुदियारै सारै पैहैडि दैशा मझ फैलि गैई,
\v 66 "जां सभनियैं शुणनै बाऐ अपडै-अपडै मनां मझ बिचार करि- करि बौलु, ऐकिया बचा कैतिया भूणां? कियोंकि परमेश्वरैरा हथ तैस सेईतै थ्या।"
\s जकरयाहैरा स्तुति गीत
\p
\v 67 तैसैरा बाबा जकरयाह पवित्र आत्माई ला पूरा भौ ग्या, जां भविशियै वैणि कांनाम लगाह:
\v 68 “परभु इस्राएलैरा परमेश्वर धन्य भूया कियोंकि तैनि अपडै लौका पिन नजर कि जां तैन्हैरा छुटकारा किआ,
\v 69 जां अपडै सेवक दाऊदैरै घरांनै मझ असैडै तैईनि उदार कानैरै तैईनि अक शिंग कैणु,
\v 70 (जीं तैनि अपडै पवित्र भविष्य बौलणाहरै ला जै संसारा मझ पेहिलै किनां भूंतै याऊरै आंतै, बौलौरु थियूं)
\v 71 जींकि असैडै दुशमणां सेईतै जां असैडै सारै बैरया कैरै हथा ला असैडा उदार कियौरा आ
\v 72 कि असैडै बब-दादा पिन प्रतिज्ञा दया करि- करि ऐपडि पवित्र आत्माईनि याड कैरया
\v 73 जां सै प्रतिज्ञा जै असैडै बाबै अब्राहीमा सुण खऊरि थि,
\v 74 कि सेवा असूनि ऐकियूं दैला कि आई अपडै दुषमणैरै हता किना छुडकि करि,
\v 75 तैसैरे सांमणै पवित्रतई जां धरमैं सेईतै जिन्दगि भर निडर भौ करि तैसैरि सेवा कातै रिहा।
\v 76 जां तु हे बचा, परमप्रधांनैरा भविष्य बौलणार भूणान कैईनिकि तु परमेश्वरैरि बत तियार कानैरै तैनि तैसैर अघरयाली- अघरयाली चलैला
\v 77 कि तैसैरा लौकानि उदारैरा ग्यान दिया, जै तैन्हैरै पापैरि माफ सेईतै मेईंता।
\v 78 ऐ असैडै परमेश्वरेरि तैसै बैडि दयाई मन सेईतै भूणुं; जैत ला प्रन किना असुं पिन सुरगै भियगैरू प्रगडु एईणुं,
\v 79 "कि अंधैरु जां मोउतिरै छंऊंली मझ बेशणारानि परागडु शांति दिया, जां असैडै पैईडानि बतै मझ सिधा चैलैया।
\v 80 जां सै बचा मोटियूंता ग्या जां आत्माई मझ बैलि भूंता ग्या, जां इस्राएल पिन प्रकट भूंणैरि धियैडि तेईनि जंगला मझ रया।
\c 2
\s यीशुरा जन्म
\p
\v 1 तेन्है धियैडिया औगुस्तुस कैसरा किन आज्ञा निक ई कि सारै संसारैरै लौका कैरै नां लिखा।
\v 2 ऐकैई नां तैस टैंमा लगै लिखियुंणां, जां किवरिनियुस सूरियैरा हाकम थ्या।
\v 3 सारै लौक नां लिखांणैरै तेईनि अपडै- अपडै नगरा नि गियै।
\v 4 कनैं युसुफ बि ऐठणिरै तेईनि कि सै दाऊदैरै घरानैरा कनें बंशैरा थ्या, गैलीलैरै नासरत नगरा किनां याहुदिया मझ दाऊदैरै नगरा बैतलहमा नि ग्या।
\v 5 कि ऐपडि मंगेतरि मरियम सेईतै जै कुवारि पैटा भारि थि नां लिखवैईया।
\v 6 तैसैरा तैडि बेशतै तैसैरि जमणेरि धियैडि पौरि भौ गेई,
\v 7 जां तैसै अपडा पेहिला पुत्र जंमां, सै कपडै मझ लपैटि करि चरनि मझ रखा,कैईनिकि तैन्हांनि सरेंईं मझ ठार न थि।
\s सुरगदूता कैरा पुआलांनि संदैश
\p
\v 8 जां तैस दैशा मझ कैथरै पुआल थ्यै, जै राति दरावडा मझ रैहि करि, अपडै झुंडानि पैहरा दींईथ्यै
\v 9 जां परमेश्वरैरा अक स्वर्गदूत तैन्हां किन एईछि करि खडा भुआ, कनैं परमेश्वरैरी महिमाईरा तैज सारै चमका, जां सै बडै डरि गियै।
\v 10 "तां स्वर्गदूतै तैन्हां नि बौलु मेईं डरा; तका अऊं तुआंनि बडै खुशिरा सुसमाचार शुणांता,जै सभन्यां लौका कैरै तेईनि भूंणां,"
\v 11 कि आज दाऊदैरै नगरा मझ तुआडै तेईनि अक उदारकांनार पैईदा भुआ, जां सैहै मसीह परमेश्वर आ ।
\v 12 "जां ऐसैरा तुआडै तेईनि इकिया पता आ कि तुआं अक बचा कपडै मझ लपेटियौरा चरनि मझ लेईणां।
\v 13 तां अजगाह तैस सुरग दूता सुण स्वर्गदूत कैरा दल परमेश्वरा याद कातै कनैं ऐकियूं बौलतै लधा,
\v 14 "सुरगाह मझ परमेश्वरैरि महिमा जां धैरति पिन तैन्हां मेहिणुआं कैरि जैन्हां किनां सै खुश आ, शांति भुया।
\v 15 " जेखणि स्वर्गदूत तैन्हां किना सुरगाहनि चलि गियै, तां पुआलै ऐपु मझ बौलु, एइछा अही सभ बैतलमानि ग ई करि जै गल भौरि आ जां जै सुसमाचार परमेश्वरै असुनि शुणाऊरु आ, तकांतै।
\v 16 जां तैहने छुंईं ग ई करि मरियम जां युसफानि,जां चरनि मझ सै बचा तका।
\v 17 सैकियै तका करि तैहने सैकैई गल जै तैस बचैरै बारै मझ तैन्हां सुण बौलौरि थी प्रकट कि।
\v 18 जां सभनियैं शुणनै बाऐ तैन्हां गला मझ जै पुआलै तैन्हां सुण बोलोरि थी हैरान भुऐ।
\v 19 पर मरियम ऐकेई सैरि गलै मना मझ रखि करि सौचति रैहि।
\v 20 जां पुआलै जैतियूं तैन्हां सुण बौलौरु थियूं, तैतियूंऐ सभ शुणि करि परमेश्वरैरि बैडियैइ कातै चलि यै।
\s यीशुरा नांमकरंण
\p
\v 21 जां अठ धियैडि पूरि भुई जा तैसैरा खतना ऐरा टैंम या तां तैसैरु नां यीशु रैखियूं जै स्वर्गदूतै तैसैरु पैटा मझ एईणाम किना पेहिलै बौलौरु थियूं।
\s मंदरा मझ यीशुरा अरपण
\p
\v 22 जेखणि मूसैरै अनुसार तैन्हैरै शुध भूणैरि धियैडि पूरि भुई, तां सै तैस यरुशलेम मझ लै गियै कि व्यवस्था
\v 23 जै कि प्रभुरी व्यवस्थाई मझ लिखौरू आ जीं कि परमेश्वरेरि योजन ई मझ लिखौरु आ : हर अक पेहिला परमेश्वरैरै तेईनि पवित्र भूंणां
\v 24 "जां परमेश्वरेरि व्यवस्था अनुसार पंडुका कैरा अक जौहडा या कबुतरा कैरै दो बचै अणि करि बैलिदांन काना।
\s शमौनैरु गीत
\p
\v 25 यरुलेम मझ शमौन ना ऐरा अक मेहिणूं थ्या, सै बडा धरमिं जां भगत थ्या जां इस्राएलेरि शैंतिरै तेइनि कोशिश काता थ्या जां पवित्र आत्मां तैस पिन थ्या।
\v 26 जां पवित्र आत्म इ ला तैस पन प्रकट थियुं कि जां तेईनि सै परमेश्वरैरै मसीह नि नं तैकैया, तां तेइनि मोउत न तकाला।
\v 27 सै आत्माईरै शुणांणे ला मंदरा मझ या; जां जेखणि मई - बबै सै बचा यीशु अंतर अणां ता तैसैरि व्यवस्था रीति अनुसार करै।
\v 28 तां तैनि सै खौखा मझ लिया जां परमेश्वरैरा धन्यवाद करि- करि बौलु
\v 29 हे परमेश्वर ऐबै तु अपडै दासानि अपडै बचनैरै अनुसार शैंति सेईतै भेईजता,"
\v 30 कियोंकि मिंडै टीरै तिंडा उदार तका लिया,
\v 31 जै तीं सभन्यां दैशैरै लौका कैरै सामणै तियार कियौरा आ।
\v 32 "कि सै हौरन्यां जातियांनि परकशैरे तेईनि जोति, जां तिंडै अपडै लौक इस्राइलिया कैरि महिमा भुया।
\v 33 तैसैरे मा जां बब एन्हा गला किना जै तैसैरै बारै मझ बोलियूंथि हैरान थ्यै।
\v 34 "तां शमौने तैन्हांनि आशीष दी करि, तैसेरि मई मरियमि सुण बौलु, तका सै ता इस्राईल मझ बडा नि गिरनानि जां जी उठणैरै तेईनि अक ऐतिया चिन्ह ठैहरिया, जैसैरै खिलाफ गलै भूणिं-"
\v 35 पर तिंडै परांणां पन बि तलवारिरै वार भूणें- ऐत ला बडै मना कैरै विचार प्रकट भूणैं।
\s हन्नाहैरि उगाहि
\p
\v 36 अशेरैरै गौतरा मझ हनाह नांईऐरि फनूऐलैरि छौकरि भविष्य वांणीं कानाहरि थी। सै बडि बुढि थी, जां वियाह कांना किनां बाद अपडै लाडै सुण सत साल रियौरि थी।
\v 37 सै चुरैसिया साला किना रंडि थी जां मंदर नां छैडींति, पर उपास जां प्रार्थना करि- करि सेवा कैरींथि।
\v 38 जां सै तैस टैंमा तैडि एईछि करि परमेश्वरैरा धन्यां बाद कांनां लगि, जां तेहना सभन्यां सुण जै यरुशलेमैरै छुटकारैरै तेइनि गलै लेईथ्यै, तैस बचैरे बारै मझ गलै लांणां लगि।
\s नासरताइनि बाबस गांहणुं
\p
\v 39 जां सै परमेश्वरेरि व्यवस्थाई अनुसार सभ किछ पूरु करि बेईठै ता गलील मझ अपडै नगरा नासरतानि फिरि चलि पियै।
\v 40 जां सै बचा मोटियूंता जां बल वान, बुधिमान भूंता ग्या जां परमेश्वरैरा किरपा तैस पन थी।
\s बालक यीशू मंदरा मझ
\p
\v 41 तैसैरै मा - बब हर साल फसहैरै तिहवारा मझ यरुशलेम गेहियां कैरिंथयै।
\v 42 जां यैशु बारह सालैरा भुआ ता, सै त्यव्हारैरि रीतिरै अनुसार यरुशलेमामि गियै
\v 43 जाम सै तैन्हां धियैडिया पूरि करि- करि एईणां लगै, ता बचा यीशु यरुशलेमा मझ मझ रैहि ग्या; जां ऐ तैसैरै मा-बब न जैंणितियै।
\v 44 सै ऐकियूं समझि करि कि सै हौरन्यां यात्रीया सैईतै भूणां, अक धियाडि निकई गैई : जां तैस अपडै नगरवाला जां जांण पेहचाणं बा आ किन तौपणां लगै।
\v 45 पर जां न मैआ ता तौपतै- तौपतै यरुशलेमानि फिरि चलि गियै।
\v 46 जां तिरिंह धियैडिया किनां बाद मंदरा मझ उपदैशकाकैरै बिच बैटौरै,तैन्हां केरि शुणतै जां उतर दींता तका।
\v 47 जै तैसेरि शुणतै थ्यै, सै सभ तैसेरि समझि जां उतरा किना हैरान थ्यै।
\v 48 "तां सै तैस तका करि हैरान भुऐ जां तैसेरि म ई तैस सुण बौलु, हे पुत्र तीं असुं सुंण ऐतियूं कोईनि कियूं? तका तिंडा बब जां अउं कीं -कीं तौपतै थ्यै?
\v 49 "तैनि तैन्हां सुण बौलु, तुऐ मूंनि कोईनि थ्यै तौपते? किया न जांणतै थ्यै कि मूं अपडै बबैरै घरा मझ भूणुं जैरूरि आ ?
\v 50 पर जै गल तैनि तैन्हां सुण बौलि तैन्हां सै न समझि ।
\v 51 तां सै तैहनह सुण ग्या जाम नासरता मझ या, जां तैन्हैरै बशा मझ ; जां तैसेरि मई ऐकेई सैरि गलै अपडै मनां मझ रैखि।
\v 52 जां यीशु बुधि जां डील-डौल मझ, जां परमेश्वरेरि जां मेहिणुआं केरि क्रपाई मझ मोटयूंता ग्या।
\c 3
\s युहन्ना बपतिस्मा दींणै बाऐरा संदैश
\p
\v 1 तिबिरियुस कैसरैरै राजा मझ पैंधरूऐं साला मझ जां पुंतियुस पलातुस यहुदिया कैरा हाकम थ्या, जा, गलीला मझ हेरोदेस, इतुरैया जां तराखो-नीतसा मझ तैसैरा भा फिलिपुस जां अबिलैने मझ लिसान्या, चोऊथा राजा थ्यै,
\v 2 जां जेखणि हना जां कैफा महायाजक थ्यै, तैस टैंमा परमेश्वरैरा बचन जंगला मझ जकरयाहैरै पुत्रा युहनै किन पूजा।
\v 3 सै यरदनैरै वैईडै पेईंडै सारै परदैशा मझ ग ई करि पापा केरि माफरै तेईनि मन फैरनैरै तेईनि बपतिस्मा प्रचार कानां लगाह ।
\v 4 "जींकि याशायाह भविष्यावक्तैरै बौलौरे बचनेरि किताबि मझ लिखौरु आ जंगला मझ अक पुकारनै बाऐरा शबद भूंता आ कि, 'परमेश्वरैरा रस्ता तियार करा, तैसेरि सिडकै सिधि बणा"
\v 5 हर अक घाटि भैरि गाहणि,जां हर अक पहाड जां टिला हैट कैरि गाहणां; जां जै ढैरा आ सै सिधा, जां जै उथडा नीठा आ सै चौरस रस्ता बणना।
\v 6 "जां हर शरीर परमेश्वरैरा उदार तकाणां।
\v 7 "जै भीडीरि भीड तैस किना बपतिस्मा लैणैरै तेईनि ऐईंति थी, तेनह सुणसै बौलता थ्या, हे कीडा कैरै बचो, तुआनि कुनि बौलु कि एईणे बाऐ गुसै किना नशा।
\v 8 जां मन फैरनैरै योगियै फल ला, जां अपडै -अपडै मना मझ ऐ मेई सोचा कि असैडा बाबा अब्राहीम आ कैईनिकि अऊं तुआं सुण बौलता कि परमेश्वर एन्हा घौडा किना अब्राहमैरै तैईनि अऊलाद पेईदा करि सकता ।
\v 9 "ऐबै कुरहाडा बुटा केरि सीरा पिन आ, ऐठणिरै तेईनि जै- जै बुट अछा फल न दींता, सै बैढियूतां जां आगि मझ झौकियूंता।
\v 10 "तां लौकै तैस किना पुछु, तां अई कुतु कैरिया?
\v 11 "तैनि तैन्हांनि जबाब दिता, जैस किन दो कुरतै भुया, सै तैस सुण जैस किन न भुया बंडि लिया, जां जैस किन रोटि भुया, सै बि ईं ऐ कैरिया।
\v 12 "चुंगी लीणै बाऐ बि बपतिस्मा लीणा यै,जाम तैस किना पुछु, हे गुरु अई कुतु कैहस्त्रो
\v 13 "तैनि तैन्हां सुण आज्ञा दिती, जै तुआडै तेईनि ठैहरैयोऊरु आ, तैत किना जादु नेई लीणु।
\v 14 "सिपैहियै बि तैस किना पुछु, अई कुतु कैरिया तैनि तैन्हां सुण बौलु, कौसकियै सुण जरदसति नेई कानि, न झूठा दौष लाणा, जां अपडै वेतना पिन संतोष काना।
\v 15 जेखणि लौक आशा ला बैठौरे थ्यै, जां सारै अपडै- अपडै मना मझ युहनैरै बारै मझ कातै थ्यै कि किया ऐहै मसीह ता न आ,
\v 16 "तां युहनै तैन्हां सभन्या सुण बौलु, अऊं ता तुआनि पैणि ला बपतिस्मा दींता आ, पर सै ऐईणै बाआ आ जै मूं किना शैकतिमान आ; अऊं ता ऐस काबल बिना कि, तैसैरै बूटा कैरा बंध खौलि सैकिया, तैस तुआंनि पवित्र आत्माई कनै आगि ला बपतिस्मा दीणां।"
\v 17 "तैसैरा सूप तैसैरै हथा आ, जां तैस अपडा खलिहाण ऐछी तराई सुण शुध कानां; जां किणक अपडै खातै मझ किठि कानि; पर भूसिनि तैसै आगि मझ जै हिशणि न पुकि दीणि।
\v 18 सै बडि शिकशा दी करि लौकनि सुसमाचार शुणांता रयाह।
\v 19 पर जां तैनि चौथई दैशैरै राजा हेरोदेसनि तैसैरै भेई फिलिपुसैरि लाडी हिरिदियासैरै बारै जां सभ कुकरमां कैरै बारै जै तैनि कियौरै थ्यै,शुणाई,
\v 20 "त हेरोदेसै तैन्हां सभन्यां किना बधि करि ऐ कुकरम बि किया कि यूहना जैहली मझ सुटि छडा।
\s यीशुरा बपतिस्मा
\p
\v 21 जेखणि सभनियैं लौकै बपतिस्मा लिया जां यीशु बि बतिसमा लै करि प्रार्थना काता थ्या, तां सुरग खुलि ग्या,
\v 22 "जां पवित्र आत्मा देह रूपा मझ कैबूतरा समान तैस पिन उतरा, जां ऐकैई सुरगा कना अवाज भुई: तु मिंडा पियारा पुत्र आ, अऊं त ऊ किना खुश आ।
\s यीशुरि बंशाबलि
\p
\v 23 जैखणि यीशु ऐपु उपदैश काना लगाह, ता लगभग तिहा सालैरा थ्या जां (जींकि मैनिथ्यै) यूसफैरा पुत्र थ्या;जां सै ऐलि रा,
\v 24 जां सै मतातैरा,जां सै लेविरा, जां सै मलकिरा, जां सै यनैरा, जां सै यूसफैरा,
\v 25 जां सै मतियाहैरा,जां सै अमौसैरा,जां सै नहूमैरा,जां सै असलयाहैरा, जां सै नोगहैरा,
\v 26 जां सै मातैरा, जां सै मतियाहैरा,जां सै शिमिरा,जां सै योसेखैरा, जां सै योदाहैरा,
\v 27 जां सै यूहनैरा, जां सै रेसाऐरा, जां सै जरुबाबिलेरा, जां सै शालतियेलैरा, जां सै नेरिरा,
\v 28 जां सै मलकिरा, जांसै अददिरा, जांसै कोसामैरा, जां सै इलमोदामैरा, जां सै एरैरा,
\v 29 जां सै यीशुरा, जां सै इलजारैरा, जां सै योरिमैरा, जां सै मतातैरा जां सै लेविरा,
\v 30 जां सै शमौनैरा, जां सै यहुदाहैरा, जां सै युसफैरा, जां सै यौनानैरा, जा सै इलयाकीमैरा,
\v 31 जां सै मलेहाऐरा, जां सै मनाहैरा जां सै मततातैरा जां सै नातानैरा जां सै दाऊदैरा,
\v 32 जां सै यिशैरा, जां सै औबैदैरा, जां से बोअजैरा, जां से सलमौनैरा, जां सै नहशौनेरा
\v 33 जां सै अमैनाबादैरा, जां सै अरनीरा, जां सै हिसरौनेरा, जां सै फिरिसैरा जां सै यहुदाहेरा,
\v 34 जां सै याकूबैरा, जां सै इसहाकैरा, जां सै अब्राहम, जां सै तिरहैरा, जां सै नाहोरैरा
\v 35 जां सै सरुगैरा, जां सै रऊऐरा, जां सै फिलिगैरा, जां सै एबिरैरा, जांसै शिलहैरा
\v 36 जां सै केनानेरा, जा सै अरफरशदैरा, जा सै शेमैरा, जा सै नुहहैरा, जा सै लिमिकैरा
\v 37 जां सै मथूशिलहेरा, जा सै हनोकैरा, जा सै यिरिदेरा, जा सै महललैरा, जां सै केनानैरा
\v 38 जां सै अनोशैरा, जां सै शेतैरा, जां सै आदमैरा, जां सै परमेश्वरैरा पुत्र थ्या।
\c 4
\s यीशुरि परिक्षा
\p
\v 1 फिरि यीशु पवित्र आत्माई ला भरौरा, यरदना किना या;जां चाही धियैडिया तेईनि आत्माईरै शिखरांणै ला जंगला मझ फिरता रया;
\v 2 जां शैतान तैसैरि परिक्षा काता रया। तैन्हां धियैडिया तैनि किछ न खंऊ, जेखणि सै धियैडि पूरि भुई तां तैस भुरुख लगि।
\v 3 "तां शैताने तैस सुण बौलु, अगर तु परमेश्वरैरा पुत्र आ ता ऐस गौडानि बौल कि रोटि बणि गैहिया।
\v 4 "यीशु तैसनि जुबाब दिता, लिखौरु आ कि मेहिणु सिरफ रोटि ला जींता न रिहणां।
\v 5 तां शैताने सै लै न्या जां तैसनि पला मझ संसारैरि सैरि राजवैडि लुहैई।
\v 6 "जां तैस सेते बौलु, अंऊं ऐकिया सारा अधिकार, जां एठणिरा वैभव तंऊंनि दैला, कियोंकि सै मूंनि दितौरु आ, जां जैसनि चांहथा तैसनि दी दींता।"
\v 7 "एठणिरै तेईनि अगर तु मूंनि प्रणाम कैरया, ता ऐ सभ तिंडु भुई गांहणुं।
\v 8 "यीशु तैसनि जुबाब दिता, लिखौरु आ 'तु अपडै परमेश्वरनि प्रणाम कर; जां सिरफ तैसैरि सेवा कर।
\v 9 "तां तैनि सै यरुशलेमा मझ नी करि मंदरैरै कंगूरै पन खडा किया, जां तैनि तैसनि बौलु, अगर तु परमेश्वरैरा पुत्र आ ता अपडै आपानि ऐढा किना उंडा छिडाही दै।
\v 10 कैईनिकि लिखौरु आ कि तैस तिंडै विषयै मझ अपडै स्वर्गदूतानि आज्ञा दींणी, कि सै तिंडि रकशा कैरया,
\v 11 "जां, सै त ऊनि हथोम हथ चुकि लींणा, ऐतियूं न भुया कि तिंडै पैईडानि घौडै ला ठेस लैग्या'।
\v 12 "यीशु तैसनि जुबाब दिता, ऐकियूं बि आ बौलौरु: 'तु अपडै परमेश्वरैरि परिक्षा मेई काता',।
\v 13 जेखणि शैतान सैरि परिक्षा करि बेईठा, तां कुछ गैडिरै तेईनि तैस किना चलि ग्या।
\s यीशुरै सेवा कंमा कैरि शुरुआत
\p
\v 14 फिरि यीशु आत्माइरै सामरथा सुण भरौरा गैलीलनि चलि ग्या, जां तैसैरि चरचा वैईडै पेईंडैरै सारै दैशा मझ फैलि गैई।
\v 15 सै तैन्हैरै आराधनालिया मझ उपदैश काता रया, जां सारे तैसेरि महिमा कातै थ्यै।
\v 16 फिरि सै नासरता मझ या, जैडि पैईयौरा पोसियौउरा थ्या; जां ऐपडि रीतीरै अनुसार सब्तेरि धियैडि आराधनालिया मझ गई करि पढनैरै तेईनि खडा भुआ।
\v 17 यशायाह भविष्यवक्तेरी किताब तैसनि दिई गैई,जां तैनि किताब खौलि करि, सै ठाहर कढि जैडि ऐ लिखौरु थियूं :
\v 18 परमेश्वरैरी आत्मा मूं पिन आ एठणिरै तेईनि कितैनि कंगाहलनि सुसमाचार शुणाणैरै तेईनि मिंडा अभिषेक कियौरा आ, जां अऊं एठणिरै तेईनि भैईजौरा आ कि बनौहरा कैरा छुटकारा जां कांणा कैरि नजर लगणैरा सुसमाचारैरा प्रचार कैरुं जां दैबियोउरानि छडाऊं,
\v 19 "जां परमेश्वरैरा खुश रिहणेरै सालैरा प्रचार कैरुं।
\v 20 तां तैनि किताब बंद करि- करि सेबकैरै हथा दी दिति जां बेशि ग्या; जाम आराधनालैरा सभन्यां लौकाकैरै टीरै तैस प लगौरै थ्यै।
\v 21 "तां सै तैन्हां सुण बौलणा लगाह, आ जै ऐकिया शास्त्रैरा लेख तुआडै सामणै पूरा भौरा आ।"
\v 22 "सभनियैं तैसैरि परशंसा की, जां जै अनुग्रहहेरि गलै तैसैरु मुहां किन निकिइति थी, तैन्हां किना हैरान भुऐ; जां बौलणा लगै, किया ऐकिया युसफेरा पुत्र ना?"
\v 23 "तैनि तैन्हांनि बौलु, तुआं मूं पिन ऐकैई कहाबत जैरुर बौलणि कि ;हे बैध, अपडै आपानि अछा कर! जैकिछ अई शुणु कि कफरनहूमा मझ कियौरु अ सै ऐडि अपडै दैशा मझ बि कर'।
\v 24 "जां तैनि बौलु, अऊं तुआं सुण सच बौलता आ, कौ बि भविष्यवक्ता अपडै दैशा मझ मान-समान न पांता।
\v 25 अऊं तां सुण सच बौलता कि एलियाहेरि धियैडिया मझ जां साढै तरिं साला तेइनि सुरग बंद रया, ऐडि तेईनि कि सारै दैशा मझ बडा आकाल पिया तां इस्राइल मझ बैडि रैंडि थी।
\v 26 "पर एलिय्याह दैशा तैन्हां मझ कौस किन न भेईजिया, सिरफ सैदाईरै सारफत मझ एकि रैंडि किन।"
\v 27 "जां एलीशा भविष्यबकतैरै टैमा इस्राईल मझ बडै कौढी थ्यै, पर सीरयावासि नामानि छडि करि तैन्हां मझा कौ बि शुध न किया।
\v 28 ऐकेई गलै शुणतै जैथरै आराधनलया मझ थ्यै गुसै मझ भौ गियै,'
\v 29 जां उटि करि सै नगरा किना भेईर कढि दिता, जां जैस पहाडा पिन तैन्हैरु नगर थियूं तैसैरि चोटि पिन लै गियै कि सै तैडह किना उंडा छिडैइयौ।
\v 30 पर सै तैन्हैरै बिच किना निक ई करि चलि ग्या
\s दुष्टआत्माग्रस्त मेहिणुं ठीक कांनां
\p
\v 31 फिरि सै गलीलैरै कफरनहूमा नगरानि ग्या; सब्तेरि धियैडि लौकानि उपदैश दींता थ्या।
\v 32 "सै तैसैरै उपदेशा किना हैरान भौ गियै, कैईनिकि तैसैरा बचन अधिकार सेईतै थ्या।
\v 33 आराधनालिया मझ अक मेहिणूं थ्या, जैस मझ अशुध आत्मा थी, सै जौरि सैइतै बौला,
\v 34 हे यीशु नासरि असूं तुआं सुण कुतु कम? किया तु असुं नष्ट कानां आ यऊरा? अऊं त ऊ जाणता, तु कैणु आ? तु परमेश्वरैरा पवित्र जन आ!
\v 35 "यीशु तैसनि झिडक दी करि बौलु,जाम ऐस मझां निकि ई गाह! तां दुष्ट आत्मा तैस बिच पटकि करि बगैर नुकसांन पूजाणै निकि ई गैई।"
\v 36 "ऐत पिन सभन्यानि हैरानि भुई, जां सै ऐपु मझ गलै करि- करि बौलणा लगै, ऐ कैतिया बचन आ? कैईनिकि सै अधिकार जां सामरथिआ सेईते अशुध आत्माईनि आज्ञा दींता, जां सै निकि ई गैंथि।
\v 37 ऐनि परकारै चोऊओ ओर हर जगअई तैसैरि चरचा भूणां लगि।
\s पतरसैरि शैषु जांह हौरै लौक ठीक कांनै
\p
\v 38 सै आराधनलय मझ उठि करि शमौनैरै घरै ग्या। शमौनेरि अमेनि जुअर चढौरा थ्या, जां तैनेह तेठणिरै तेईनि तैस किन प्रार्थना कि।
\v 39 तेनि तैसैरै नीड खडै भौ करि जुअरानि झिडक दिति, जां जुअर उतरि ग्या, जां सै छुईं उठि करि तैन्हैरि सेवा-टहल काना ळगि।
\v 40 दीह डुबतै टैमा, जैसैरै- जैसैरै लौकनि केही परकारेरि बिमैरया मझ पियौरै थ्यै, सै सभ तैस किन लै यै, जां तैनि एकि- एकि पिन हथ रखि करि सै ठीक कियै।
\v 41 "जां दुष्ट आत्माई बि चिलैंति जां ऐ बौलति कि, तु परमेश्वरैरा पुत्र आ,बडा किना निकि इ गेई। पर सै तैन्हां झिडकता जां बौलणा न दिईंथ्या, कैईनिकि सै जैणति थी कि सै मसीह आ।"
\s आराधनलया मझ परचार कांनां
\p
\v 42 जां धियाडि भुई ता सै एकि सिनसान जग ई मझ चलि ग्या, जां भीडिरि भीड तैस तौपति तैस किन यैई, जां तैस रोकणा लगि कि, सै तैन्हां किना न गैहिया।
\v 43 "पर तैनि तैन्हां सुन बौलु कि, मूंनि हौरन्यां नगरा मझ बि परमेश्वरैरै राजयैरा सुसमाचार शुणाणां जैरुरि आ, कैईनिकि अऊं एठणिरै तैईनि भेईजौरा आ।"
\v 44 जां सै गलीलैरै आराधनलय मझ प्रचार काता रया।
\c 5
\s पेहिलै चैलै शिदैइयूंणै
\p
\v 1 जेखणि भीड परमेश्वरैरा बचन शुणनैरै तेईनि तैस पिन गिरि पुईंथि, जां सै गनेसरतेरि झीलिरै किनारै खडा थ्या, तां ऐतियूं भूं
\v 2 कि तैनि झीलिरे किनारै दो नावैं लैगोरि लैधि, जां मैछुऐ तैन्हां पिना उतरि करि जाल धूंतै थ्यै।
\v 3 तैन्हां किसतिया मझ एकि पिन जै शमौनैरि थि, चढि करि विनति की कि किनारै किना जरा हटा लै चल। तां सै बेशि करि नावी पिना लौकनि उपदैश दीणा लगाह।
\v 4 "जेखणि सै गलै करि बेठा ता शमौना सुण बौलु, नैठु मझ लै चल,जाम मैछलि पकडनैरै तेईनि अपडै जाल सुटा।
\v 5 "शमौने तेसनि जुबाब दिता,हे सुआमि अई सैरि राति मिहणत की जां किछ न पकडु; तां बि तिंडै बौलणा ला जाल सुटैला।
\v 6 जेखणि तेहने ऐतियूं कियूं त बैडि मैछलि घैरि लैई यै,स जां तैन्हैरै जाल फटणा लगै।
\v 7 एत पिन तैहने अपडै सैऊगियनि जै होरि नावि पिन थ्यै, इशारा कीया कि एईछि करि असैडि सहभागि करा, जां तेहने एईछि करि दोयो नावि एडि तेईनि भरि ली कि सै डुबणा लैगि।
\v 8 "ऐकियूं तका करि शमौन पतरस यीशुरै पैईडा पिन पिया जां बौलु, हे परमेश्वर मूं किना चलि गाह, कैईनिकि अऊं पापि मैहिणुं आ।
\v 9 कैईनिकि येऊति मैछलि पकडने ला तैसनि जां तैसैरै सैउग्यानि बडि हैरानि भुई,
\v 10 "जां तींहऐ जबदिरै पुत्रा याकुबानि जां युहनेनि बि, जै शमौनेरै सहभागि थ्यै, हैरांनि भुई।ताम यीशु शमौननि बौलु, मेई डरै ; आक किन तु मेहिणुअंनि जींता पकडता रेहला।
\v 11 जां सै नावै किनारै पिन लै यै जां सब किछ चडि करि तैस पिचालिं भौ लियै।
\s कौढैरा रोगि टीक कांना
\p
\v 12 "जां सै कौसकियै नगरा थ्या, तां तैडि कौढा सुण भरौरा अक मेहणु या; जां सै यीशुनि तका करि मुहैरै बलै गिरा जां विनति की, हे परमेश्वर अगर तु चैहिया त मूंनि शुध करि सकता।
\v 13 "तैनि हथ बढई करि सै छुता जां बौलु, अऊं चांहथा तु शुध भौ गैहिया। जां तैसैरा कौढ छुईं गाहंथा रया।"
\v 14 "तां तेनि तैसनि आज्ञा की,कौस सुण मेई बौलै , पर ग ई करि अपडै आपानि याजकनि लुहाअ, जां अपडै शुध भूणैरै विषयै मझ जै किछ मूसै चाहढावा ठैहरऊरा आ तैस चाढि करि तैन्हां पिन गुवहि भुया।"
\v 15 पर तैसैरि चरचा हौरि बि फेलति गैई, जां भीडिरि भीड तैसैरि शुणनैरै तेईनि जां ऐपडि बिमैरि ठीक भूणैरै तेईनि किठि भुई।
\v 16 पर सै जंगला मझ ग ई करि प्रार्थना कैरिंथ्या।
\s लकवैरा रोगि ठीक कांना
\p
\v 17 अक धियाडि ऐतियूं भूं कि सै उपदैश थ्या दींता, जां फरिसि जां व्यवस्थापक तैडि बैठौरै थ्यै जै गलील जां यहुदिया कैरै हर एकि गरां किना जां यरुशलेम किना याऊरै थ्यै, जां ठीक कानैरै तेईनि परमेश्वरैरि सामरथिया तेनह सुण थी।
\v 18 तैस टैंमा क ई लौक अक मेहिणु जै लकवेरा रोगि थ्या, मंजै पिन लै यै,जां सै तैसनि अंतर लै गांहणानि जां सै यीशुरै सांमणै रखणैरा कौई तैरिका तौपतै थ्यै।
\v 19 पर जां भीडिरै कारण तैसनि अंतर न लै सकै तां तेहनै छति पिन चढि करि जांह खपरैल घैरि करि सै मंजै सेईतै बिच मझ यीशुरै सामणै उतारि दिता।
\v 20 "तैनि तैन्हैरा विश्वास तका करि तैस सुण बौलु,हे मेहिणु तिंडै पाप माफ भुऐ।
\v 21 "तां शास्त्री जां फरिसि विवाद कांना लगै,ऐ कैणु आ जै परमेश्वरैरि निन्दा काता आ? परमेश्वरा छडि करि कैणु पापानि माफ करि सकता? "
\v 22 "यीशु तैन्हैरै मनेरि गलै जाणिकरि, तेनह सुण बौलु,तुऐ अपडै मना मझ कुतु विवाद कातांतै?"
\v 23 "सहज कुतु आ?किया ईकियूं बौलणु कि, तिंडै पाप माफ भुऐ,' या इकियूं बौलणु कि 'उठ जांह चल फिर'?"
\v 24 "पर ऐठणिरै तेईनि कि तुऐ बुझा कि मेहिणुरै पुत्रानि धैरति पिन पाप माफ कानैरा अधिकार आ।- तैनि तैस लकवैरै रोगि सुण बौलु, अऊं त ऊ सुण बौलता आ, उठ जां अपडा मंजा चुकि करि अपडै घरैनि चलि गाहह।
\v 25 सै छुंईं तैन्हैरै सामणै उठा, जां जैत पिन सै पियौरा थ्या तैस चुकि करि, परमेश्वरैरि बैडियैइ काता- काता अपडै घरैनि चलि ग्या।
\v 26 "तां सारै हैरान भुऐ जां परमेश्वरैरि बैडियैइ काना लगै जां बडै डरि करि बौलणा लगै, आज अई ऐजीब गलै तैकैई।
\s लेवि शिदैइयूंणां
\p
\v 27 "ऐत किनाबाद सै भेईर ग्या जां लेवि ना ऐरा अक चुंगी लैणैबाऐनि चुंगिरि चोऊकि पिन बैठौरा लधा, जां तैस सुण बौलु मूं पिचालिं भौ लै।"
\v 28 तां सै सब किछ छडि करि उठा, जां तैस पिचालिं चलि पिया।
\v 29 तां लेवि अपडै घरा मझ तैसैरै तेईनि अक बडा बौज दिता; जां चुंगी लीणे बा आ कैरि जां होरन्यां लौका कैरि, जै तैस सुण रोटि खाणा बैठौरै थ्यै, अक बडी भीड थी।
\v 30 "ऐत पिन फरिसि जां तैन्हैरै शास्त्री तैसैरै चैला सुण ऐकियूं बौलि करि कुडकुडाणा लगै, तुऐ चुंगी लीणैबआ जां पापिया सेइतै कोईनि खांतै पींतै?
\v 31 "यीशु तैन्हांनि जुबाब दिता, वैध भले ही ठीक ठाका कैरै तेईनि ना, पर बिमारा कैरै तेईनि जैरुरि आ।
\v 32 "अऊं धर्मियां कैरै तेईनि न, पर पापयनि मन फैरनैरै तेईनि शदांणा याऊरा आ।"
\s उपासैरा प्रश्न
\p
\v 33 "तैन्है तैस सुण बौलु , युहनैरै चैलै ता बराबर उपास रखतै जां प्रार्थना कातै रीहंतै,जां तींऐ फरिसिया केरै बि, पर तिंडै चैलै ता खांतै-पींतै आंतै।
\v 34 "यीशु तैन्हां सुण बौलु, किया तुऐ बैरैतिया किना,जेखणि तेईनि नंवां लाडा तैन्हां सुण रीहया, उपास करुवा सकतै?"
\v 35 "पर सै धियैडि ऐईणि,जैन्हां मझ नंवां लाडा तैन्हां किना अलग कैरियूंणां, तां तैन्हां, तैन्हां धियैडिया मझ उपास रखणां।
\v 36 "तैनि अक हौरा दृष्टांत बि तैन्हां सुण बौला:कौ मेहिणु नंवें लिकडा किना फाडि करि पुराणां लिकडा मझ पैवंद न लगता, न ता नंवां फटि गांहणां, जां तैस पैवंदा पुराणै सुण मेल बिना खाणां।"
\v 37 जां कौ नंवां दाखरस पुरैणी मशकि मझ बिना भैरियूंथा, न ता नंवां दाखरस मशकिनि फडि करि बह घाहणां, जां मशकि बि नशट भुई गैहणि।
\v 38 पर नंवां दाखरस नेंवियां मशकिया मझ भरना चेहिथा।
\v 39 कौ मेहिणु पुरांणा दाख रस पी करि नंवां न चांहथा कैईनिकि सै बौलता, कि पुराणां ठीक आ।
\c 6
\s सब्तैरा प्रभु
\p
\v 1 फिरी सब्तेरि धियैडि सै पैटिया मझिं गाहंथा थ्या, जां तैसैरै चैलै बालैं त्रोडि- त्रोडि करि, जां हथा ला मई- मई करि खांतै गांथै थ्यै।
\v 2 "तां फरिसिया मझ किछ बौलणां लगै,तुऐ सै कम कोईनि कातै, जै सब्तेरि दियैडिया मझ ठीकना?
\v 3 "यीशु तैन्हांनि जुबाब दिता, किया तुऐ ऐकियूं न पढु कि, दाऊदै, जेखणि सै जां तैसैरै स ऊगि भुरखणै थ्यै तां कुतु कियूं?
\v 4 "सै कीं परमेश्वरैरै घरै ग्या, जां भैमटिरि रोटि लै करि खैई, जै खैणि याजका छडि करि कौसनि बि ठीक नैंति, जां अपडै सैऊग्यानि बि दिति?
\v 5 "जां तैनि तैन्हां सुण बौलु, मेहिणुरा पुत्र सब्तेरि धियैडिरा बि परमेश्वर आ।
\s शुकौरै हथे बाआ मेंहिणु ठीक कांना
\p
\v 6 ईं भूं कि कौई हौरे सब्तेरि धिययैडि सै आराधनलया मझ ग ई करि उपदैश काना लगाह; जां तैडि अक मेहिणु थ्या, जैसैर अक हथ शुकौरा थ्या।
\v 7 शास्त्री जां फरिसि तैस पिन दौष लाणैरि फिराकि मज थ्यै कि तकांतै सै सब्तेरि धियैडि ठीक काता कि ना।
\v 8 "पर सै तैन्हैरै विचार जैणिथ्या; ऐठणिरै तेईनि शुकौरै हथै बाऐ मेहिणू नि बौलु , उट बिच मझ खडा भौ। सै उठि करि खडा भुआ। "
\v 9 "यीशु तैन्हांनि बौलु, अऊं तुआं किना पुछता कि सब्तेरि धियैडि कुतु व आ, ठीक,भला काना या बुरा काना; प्राण बंचाणा या नाश काना?
\v 10 "तां तेनि तैन्हां सभन्यानि तका करि, तैस मेहिणु सुण बौलु, अपडा हथ बढा।तैनि ईं ऐ कियूं,जां तैसैरा हथ फिरि ठीक भुई ग्या।"
\v 11 पर सै आपै किना भेईर भौ करि ऐपु मझ विवाद काना लगै कि अई यीशु सुण कुतु कैरया?
\s बारह प्रेरिता कैरि नियुक्ति
\p
\v 12 तैन्हां धियैडिया मझ सै पहाडा पिन प्रार्थना काना ग्या, जां परमेश्वरा सुण प्रार्थना काना मझ सारि रात बिताई।
\v 13 जां धियाडि भुई ता तानि अपडै चैलै शिदा करि तैन्हां मझ बारह चुणौरा लियै, जां तैन्हांनि प्रेरित बौलु तैस।
\v 14 जां सै ऐकियै आंतै शमौन जैसैरु नां तैनि पतरस बि रखा, जां तैसैरा भा अंदरयास,जाम याकुब,जां यूहना,जां फिलिपुस, जां बरतुलमै,
\v 15 जां मति, थौमा, जां हलफईरा पुत्र याकुब, जां शमौन जै जेलोतेस कहलैइयूंता,
\v 16 जां याकुबैरु छौकरु यहुदा, जां यहुदा इसकिरयोति जै तैस पकडवाणै बा आ बणां।
\s शिक्षा दींणिं कनैं ठीक कांना
\p
\v 17 तां सै तैन्हां सुण उतिरि करि चौरस जगाह ई खडा भुआ, जां तैसैरै चैला कैरि बडि भीड, जां सारै यहुदिया,यरुशलेम, जां सूर जाण सैदाईरै समंदरैरै किनारैरै बडै लौक,
\v 18 जै तैसैरि शुणनै जां ऐपडि बिमैरया किना ठीक भूणैरै तेईनि याऔरे थ्यै। जां अशुध आत्माई ला सताऊरै लौक बि ठीक कैथयै।
\v 19 सारै तैस छूणा चैहिंथ्यै,कैईनिकि तैस मझां सामरथिआ निकिई करि सभन्यांनि कैथी।
\s आशीष जांह शौक वचन
\p
\v 20 "तैसनी तैनि अपडै चैला धैरै तका करि बौलु,धन्य आंतै तुऐ जै दीन आंतै, कैईनिकि परमेश्वरैरै राजियै तुआडा आ।"
\v 21 धन्य आंतै जै तुऐ जै भुरुखणैं आंतै, कियोंकि त्रप्त कैरियूंणैं। धन्य आंतै तुऐ जै ऐबै रूंतै आंतै,कैईनिकि हंसैलै।"
\v 22 धन्य आंतै तुऐ जां मेहिणुरै पुत्रैरै कारण लौका तुआं सुण दुशमणि कानि,जां तै कढि दीणैं, जां तुआडि निंदा कांनि, जां तुआडु बुरु समझि करि कटि दीणुं।"
\v 23 तैस धियैडि खुश भौ करि उछलै, कैईनिकि तका, तुआडै तेईनि सुरगाह मझ बडा परतिफल आ; तैन्हैरै बब-दादै भविष्यवक्ता सुन बि तैतियूं ऐ कैरिंथ्यै।
\v 24 पर हाय तुआं पन जै धनवान भुया, कैईनिकि तुऐ अपडि शांति पा चुकौरांतै।
\v 25 हाय जै तुआं पिन जै ऐबै संतुशट आंतै, कैईनिकि भुरुखणैं भूणैं। हाय तुआं पिन जै ऐबै हसतै आंतै, कैईनिकि शौक करैलै जां लैरि दैलै।"
\v 26 हाय तुआं पिन जेखणि सब मेहिऊणु तुआंनि भला बोलिया, कैईनिकि तैन्हैरै बब-दादै झूठै भविष्यवक्ता सुण ऐतिऊंऐ कैरिंतियै।"
\s दुष्मणां सुण प्रेम
\p
\v 27 पर अऊं तुआं शुणाणारनि सुण बौलता, कि अपडै दुषमणां सुण प्रेम रखा; जै तुआं सुण बेईर कैरया, तैन्हैरा भला करा।"
\v 28 जै तुआंनि शराप दिया, तैन्हांनि आशीष दिया; जै तुऐडि बीजति कैरया तैसैरै तेईनि प्रार्थना करा।
\v 29 जै तिंडि तैलवैडि पिन थपड मैरया, तैस धैरै हौरि तलवडि बि करि दैई;जै तिंडि दौहड लै गैहिया, तैसनि कुरता लैना किना बि मेई रौकै।
\v 30 जै कौई त ऊ किना मैग्या, तैसनि दैई; जै तिंडि चीज लै गैहिया, तैस किना मैई मगै।
\v 31 जीं तुऐ चांहतै कि, कि लौक तुआं सुण कैरया, तुऐ बि तैन्हां सुण तैतिऊं करा।
\v 32 अगर तूऐ ऐपु सुण प्रेम रखणारा सुण पियार रैखिया ता धन्य, तुऐडि कुतु बैडियैई? कैईनिकि पापी बि ऐपु सुण पियार रखणारा सुण पियार रखतै।"
\v 33 अगर तुऐ तुआं सुण भलाइ कानाहरा सुण भलाइ कातै ता धन्य, तुऐडि कुतु बैडियैई? कैईनिकि पापी बि ऐतियूं ऐ कातै।"
\v 34 अगर तुऐ तैन्हांनि उधार दिया ता धन्य जैन्हां किना लैणैरि आशा रखतै, ता तुऐडि कुतु बैडियैई ? कैईनिकि पापि पैपियनि उधार दींतै तैन्हां किना फिरि लिया।
\v 35 वरना अपडै दुशमणा सुण प्रेम रखा, जां भलाई करा, जां फिरि उधार दी करि लैणैरि आशा मेई रखा; जां तुआडै तेईनि बडा फल भौला, जां तुऐ परमप्रधांनैरा संतांन ठैरैहियूंणै, कैईनिकि सै तेनह पिन जै धन्यांबाद न कातै जां बुरा पिन बि क्रपालु आंतै।
\v 36 जीं तुआडा बाबा दयाबंत आ तींऐ तुऐ बि दयाबंत बणां।
\s दौष मेईं ला
\p
\v 37 दौष मेई ला, ता तुआं पिन बि दौछ न लेयूणा। दोछि मेई ठैहरा,तां तुऐ बि दोछि न ठैहरेयूंणै। माफ करा ता तुआनि बि माफ कैरियूणूं।
\v 38 "दियां करा ता, तुआंनि बि दियूंणु। लौका पौरा नाप दबा- दबा करि हिलाई- हिलाई करि कनै उभरुतु तुऐडि खोखा मझ सुटणुं। कैईनिकि जैस नापा ला तुऐ नापतै, तैसै ला तुआडै तेईनि बि नैपियुणूं।
\v 39 फिरि तैनि तैन्हां सुंण अक द्र्शटांत बौला, किआ कांणां कांणैनि बत लुहाई सकता? किआ दोइयौ खढै मझ न छुडकणैं।
\v 40 चैला अपडै गुरु किना बडा न पर जै कौ तैस कना सिध भौला, सै अपडै गुरुरै समान भूंणां।
\v 41 तु अपडै भैई रै टीरैरै तिनकैनि कोईनि तकांता, जां ऐपडै टीरैरा लठा तऊ न सूझता ?
\v 42 जब तु अपडै टीरैरा लठा न तकांता, ता अपडै भैई सुंण किं बौलि सकता, 'कि भाई रुकि गाह तिंडै टीरा किना तिनका कढि दियूं'? हे कैबटिया, पेहिलै अपडै टीरा किना लठा कढ, तां जै तिनका तिंडै भैईरू टीरा मझ आ,तैस भैलि भैंति कढि सकैला
\s जैतियूं बुट तैतिया फल
\p
\v 43 कौई अछु बुट ना जै निकमु फल लैया,जां न कौई निकमु बुट आ जै अछा फल लैया।"
\v 44 हर कौ बुट अपडै फलै ला पैछुयैंणियुंता, कैईनिकि लौक झैडिया किना अंजीर न तौडतै। जां न झडबैरि किना ऐंगूर।
\v 45 भला मेईणु अपडै मनैरै भलै भंडारा किना भैलि गलै कढता, जां बुरा मेईणु मनैरै बुरै भंडारा किना बुरि गलै कढता;कैईनिकि जै मना मझ भरौरु आ सैहै तैसेरु मुहां पिन ऐईंतु।
\s घर बणांणैं बाऐ दो मेहिणुं
\p
\v 46 जां तुऐ मिंडा कैहणा न मनतै ता मौनि कोईनि हे परमेश्वर, हे परमेश्वर, बौलतै?"
\v 47 जै कौई मू किन एईंता जां मिंडि गलै शुणि करि तैन्हांनि मनता, अऊं तुआंनि शुणांता कि सै कुसैरै समान आ?
\v 48 सै तैस मेईंणू समान आ, जैनि घर बणांतै टैंमा जैमीन डुघि खणि करि चटांनि पिन नींह रखि, जां फिरि बाढ यैई जां धारा तैस घरा पिन लगि पर तैस हिलैई न सकि; कैईनिकि सै पकु बणौरु थियुं।"
\v 49 "पर जै शुणि करि न मनता सै तैस मेईणु समान आ, जैनि धैरति पिन बगैर नींहेरै घर बणाऊं,जां तैस पिन धारा लगि ता सै तुरंत छिडि गियूं जां छिडि करि तैसैरा सतिया नाश भुई ग्या।
\c 7
\s एकि सुबैदारैरा बिश्वाश
\p
\v 1 जेखणि सै लौका सुण ऐ सैरि गलै बोलि बेठा,ता कफरनहू मझ या।
\v 2 तैडि कौसकियै सुबैदारैरा अक दास जै तैसैरा पियारा थ्या, बिमैरि ला मरना पिन थ्या।
\v 3 तैनि यीशुरि चरचा शुणि करि यहुदियैरै केहिया पुरन्यांनि महायाचके तैस सुण इकैई विनति कानानि तैस किन भेइजै कि एईछि करि मिंडै दासानि चंगाह कर।
\v 4 "सै यीशु किन यै जां तैस सुण बडि विनति करि बोलणा लगै, सै ऐस योग्या आ कि, कि तु तैसैरै तेईनि ऐकियूं कैरया,
\v 5 "कैईनिकि सै असेडि जाति सुण प्रेम रखता आ, जां तैनियें आसैड़ा आराधनालिया बणाऊरा आ।
\v 6 "यीशु तैन्हां सुण ग्या, पर जां सै घरा किना दूर न थ्या , त सुबैदारै तैस किन केहिया मितरा किना कहला भेईजा, हे परमेश्वर दुख मेई उठाई, कैईनिकि अंऊं ऐस योगियै न कि तु मिंडि छति हैट ऐईछिया।"
\v 7 एनि कारणैं मीं अपडै आपानि ऐस योगियै बिना समझा कि त ऊ किन एईछूं, पर बचनै बौलि दै ता तिंडा दास चंगाह भुई गाहणां।
\v 8 "अंऊं बि पराधीन मेहिणु आ, जां सिपहि मिंडै अधिकार मझ आंतै; जां जेखणि एकि बौलता कि ग, ता सै गाहंथा; जां हौरैनि बौलता कि आ, ता सै एईंता;जां अपडै कौसकियै दासानि कि ऐकियूं कर,'ता सै काता।
\v 9 "ऐकियूं शुणि करि यीशुनि हैरानि भुई जां तैनि मूंह फैरि करि तैसै भीडि सुण जै तैस पिचालिं एईंति थि, बौलु, अंऊं तुआं सुण बौलता कि मीं इस्रायल मझ बि ऐयिया विश्वास न तका
\v 10 जां भैइजौरै लौकै घरै ऐईछि करि सैकिया दास चंगाह किया।
\s रैंडिरै पुत्रानि जीवन दांन
\p
\v 11 थौडे दिया बाद सै नाईन नाईंऐरै एकि नगरानि ग्या। तैसैरै चैलै जां बडि भीड तैस सुण गाहंथि थि।
\v 12 जाम सै नगरैरै फाटका किन पूजा ता तका, लौक एकि मुरदैनि भैईनि लींतै थ्यै; जै ऐपडि माईरा इकलौता पुत्र थ्या, जां सै रंडि थि,जां नगरैरै बडै सारै लौक तैस सेईतै थ्यै।
\v 13 "तैस तका करि परमेश्वरनि तरस या, जां तैनि बौलु, मेई रौई।
\v 14 "तां तैनि नीड ऐईछि करि अरथि छुई, जां चुकणैं बाऐ रुकि गियै। तां तैनि बौलु हे जवांन अंऊं तऊ सुण बौलता, उठ!
\v 15 तां सै मुरदा उठि बेईठा जां बौलणा लगाह। तैनि सै तैसेरि मईनि सौंपि दिता।
\v 16 "ऐत ला सभन्यां पिन डर पै ग्या, जां सै परमेश्वरैरि बैडियैई करि -करि बौलणा लगै, असैडै बिच मझ अक बडा भविष्यवक्ता उठा, जां परमेश्वरै अपडै लौका पिन किरपा दरिशटि कियौरि आ।
\v 17 जां तैसैरै विषियै मझ सारै यहुदिया जां औईंडियै पेईंडियै सारै दैशा मझ फैलि गैई।
\s युहन्ना बपतिस्मा दींणैं बाऐरा प्रश्न
\p
\v 18 यूहनैनि तैसैरै चैलै एन्हा सभन्यां गला कैरा समाचार दिता।
\v 19 "तां यूहनै अपडै चैला मझां दुंईं नि शदा करि परमेश्वरा किन ऐकियूं पुछणैरै तेईनि भेईजै , किया एईणे बाआ तु ऐ आ कि अई कौसकियै हौरैरि बाट तकांतै"तैस।
\v 20 "तैहने तैस किन एईछि करि बौलु , युहने बपतिस्मा दीणै बाऐ आई त ऊ कन ऐकियूं पुछणैरै तेईनि भेईजै कि किया एईणै बा आ तू ऐ आ, या आई कौसकियै हौतरैरि बाट तकांतै?"
\v 21 तैसै घैडि तैनि बडानि बिमैरया कने पीडै, जां दुष्टा आत्माई किना छडाई; जां बडा काणांनि टीरै दितै;
\v 22 "जां तैनि तैन्हांनि बौलु, जै किछ तुऐ तकाऊं जां शुणु, ग ई करि युहने सुण बौलि दिया कि; काणें तकांतै, लटै चलतै फिरतै, कौढि शुध कैरियूंतै आंतै, टंऊंणै शुणतांतै,मुरदै जीतिंयूंतांतै, जां कंगाहलानि सुसमाचार शुणैईयूंता आ।
\v 23 "धन्य आ सै जै मिंडै बिशियै मझ ठोकर न खैया।
\v 24 "जां यूहनैरै दूत भेईजियोरे लौक चलि गियै ता, यीशु युहनैरै बिशियै मझ लौका सुण बौलणा लगाह, तुयै जंगला मझ कुतु तकांणा गियौरै थ्यै, किया बियारि हिलणै बाऐ सरकंडानि ?"
\v 25 तां फिरी तुऐ कुतु तकांणा गियौरै थिय ?किया कौंमल लिकडै लाऊरै मेहिणुनि? तका जै भडकीलै लिकडै लांतै जां सुख विलासै सुण रिहंते, सै राजभवना मझ रींहतै।
\v 26 तां फिरि कुतु तकांणा थ्यै गियौरै ? किया कौसकियै भविष्यवक्तानि? हां अंऊं तुआं सुन बौलता आ वरना भविष्यवक्ता किना बि बडैनि।
\v 27 ऐ सैहै आ, जैसैरै विशियै मझ लिखौरु आ : 'तका, अंऊं अपडै दूतानि त ऊ अघरयालिं- अघरयालिं भेईजता, जै त ऊ अघरयालिं तिंडि बत सिधि करैला।
\v 28 " अंऊ तुआं सुण बौलता कि जै जैनैनि किना जनमौरै आंतै, तैन्हां मझ यूहनै किना बडा कौ ना : पर जै परमेश्वरैरै राजा मझ हैलकै किना हैलका आ सै तैस किना बि बडा आ।
\v 29 जां सभ साधारण लौकै शुणि करि चुंगी लीणै बाऐ बि यूहनैरा बपतिस्मा लै करि परमेश्वरानि सच्चा मनि लिया।
\v 30 पर फरिसियै जां व्यवस्थापकै तैस किना बपतिस्मा न लै करि परमेश्वरैरै अभिपराऐनि अपडै विषयै मझ टाई दिता।
\v 31 अत: अंऊं ऐस युगैरै लौका कैरि उपमा कौस किना दिऊं कि सै कौस समान आंतै?"
\v 32 सै तैन्हां बालका साई आंतै जै बजारा मझ बैठौरै एकि दुईं सुण पुकारि करि बौलतै, आई तुआडै तेईनि बंऊंसरि बजाई, जां तै न नचै, आई विलाप किया जां तुऐ न रौई!'
\v 33 कैईनिकि युहना बपतिस्मा दीणैं बाआ न रोटि खांता या न दाखरस पींता या, जां तुऐ बौलतै कि, 'तैस मझ दुष्ट आत्मा आ।'
\v 34 मेहिणुरा पुत्र खांता पींता या, जां तुऐ बौलतै कि, तका पेटु जां पियाकड मेहिणुं चुंगी लीणै बाआ जां पापिया कैरा मितर आ।'
\v 35 "पर ग्यांन ऐपडि सभन्यां संतान्यां ला सच्चा ठैहरियोरा।
\s फरीसिरै घरै पैपि जैनैनिनि माफि
\p
\v 36 फिरी कुनकियै फरिसि तैस सुन विनति कि, कि सै तैस सुण भोजन कैरया, जां सै तैस फैरिसिरै घरै गई करि भौजन काना बेईठा।
\v 37 तैस नगरैरि अक पापी जनानि ऐकियूं बुझि करि कि सै फरिसिरै घरै भौजन कांना बैठौरा आ, संगमरमरैरै भांडा मझ इत्र लै यैई,
\v 38 जां तैसैरै पैइडा किन, पिचु खडि भौ करि, लैरि दींति तैसैरै पैईडानि ऐंशुऐ ला सैलणां जां अपडै शिरा ला पौंछणा लगि, जां तैसैरै पैईड बार- बार चुमि करि तैत पिन इत्र तैल मआ।
\v 39 "ऐकियूं तका करि सै फरिसि जैनि सै शदाऊरा थ्या, अपडै मना मझ सौचणां लगाह, अगर ऐ भविष्यवक्ता भूंता ता बुझि गाहंथा कि ऐकैइ जै ऐस छूंथि आ सै कैणुं जां कैतैई जनानि आ? कैईनिकि सैता पापि आ।
\v 40 "यैशु तैसैरै उतरा मझ बौलु, हे शमौन मूं त ऊ सुण किछ बौलणु आ। तैनि बौलु हे गुरु, बौल।
\v 41 कौसकियै महाजनैरै दो दीणदार थ्यै, अक पंज शाऊ, जां दूसरा पंजाह दीनारैरा दीणदार थ्या।
\v 42 जां तेनह किन पटाणेनि किछ न रिहयूं, ता तैनि दोयौनि माफ करि दितु। ऐठणिरै तेईनि तेनह मझि कैणु तैस सुन जादा प्रेम रखैला?
\v 43 "शमौने उतर दिता, मिंडि समझि मझ, सैकिया जैसैरु तेनि जादु माफ छडि दितु। तैनि तैस सुण बौलु, तीं ठीक विचार किया। "
\v 44 "जां तैसै जैनैनि धैरै फिरि करि तैनि शमौना सुण बौलु, किया तु ऐसै जैनेनि तकांता आ ? अंऊं तिंडै घरै या पर तीं मिंडै पैईड धूंणैरै तेईनि पाणीं न दितु, पर ऐसै मिंडै पैईड अपडै ऐंशुऐ ला सैलै जां अपडै शिरै ला पूंछै।"
\v 45 तीं मूंनि फोकु न दिता, पर जेखणि किना अंऊं याऊरा आ ऐसै मिंडै पैईडानि फोकु दीणै न छडै।
\v 46 तीं मिंडै शिरा पिन तैल न माआ, पर ऐसै मिंडै पैईडा पिन इत्र मा आ।
\v 47 "ऐठणीरै तेईनि अंऊं ताऊ सुण बौलता कि ऐसैरै पाप माफ भुऐ, कैईनिकि ऐसै बडा प्रेम किया; पर जैसैरा थौडा माफ भुआ सै थौडा पियार काता।
\v 48 "जां तैनि जैनैनि सुण बौलु, तिंडै पाप माफ भुऐ।
\v 49 "तां जै तैस सुण भौजन काना बैठोरै थ्यै सै अपडै- अपडै मना मझ सौचणा लगै, ऐ कैणु आ जै पापानि बि माफ करि दींता? "
\v 50 "पर तैनि जैनैनि सुण बौलु, तिंडै तु बंचा विश्वास ली, कुशल सेईतै चलि गाह।
\c 8
\s यीशुरि शिक्षाई
\p
\v 1 ऐत किना बाद सै नगरा-नगरा ग्रां- ग्रां प्रचार काता,जां परमेश्वरैरै राज्येरा सुसमाचार शुणांता भुआ फिरनै लगाह, जां सै बारह तैस सुण थ्यै,
\v 2 जां किछ जैनैनि बि थी, जै दुष्ट आत्माई किना जां बिमैरया किना छैडैऊरि थि, जां सै ऐकैई ऐंति मरियम जै मगदलीनि केहलैंयूंथि, जैसै किना सत दुष्ट आत्माई कैढोरि थि,
\v 3 जां हेरोडेसैरै भंडारि खुजाऐरि लाडी योअंना, जां सुसनाह, जां बैडि सैरि जैनैनि। सै ऐपडि सैंम्पैति ला तैसैरि सेवा कैरींथि।
\s बी बांणै बाऐरा दृष्टांत
\p
\v 4 जां बडी भीड किठि भुई जां नगरा नगरेरै लौक तैस किन चलि एईछींथ्यै, ता तैनि द्रष्टांत मझ बौलु,
\v 5 अक बाणे बाआ बीज बाणा चला। बांतै- बांतै किछ बतै किनारे गिरै, जां पिरीचि ग्या, जां सुरगैरै चिडुऐ सै चुणि लियै।"
\v 6 कुछ चटांनि पिन गिरा, जां उपजा, पर पाणिं न मेईणै ला शुकि ग्या।
\v 7 किछ झैडिया कैरै बिच गिरा, जां झैडियै सेईतै- सेईतै मोटि करि सै दबा दितै।
\v 8 "किछ ऐछि जैमीनि पिन गिरै, जां उगि करि शाऊ गुणा फल या। ऐकियूं बौलि करि तैनि ऊंचै शबदा मझ बौलु, जैसैरै शुणनैरै कन आंतै सै शुणि लिया।
\s दृष्टांता कैरा उदेश्य
\p
\v 9 तैसैरै चैलै तैस किन पुछु कि ऐस द्रष्टांतैरा कुतु मतलव आ ?
\v 10 "तैनि बौलु, तुआनि परमेश्वरैरै राजियैरि भैदा कैरि समझ दितौरि आ,पर हौरन्यांनि द्रष्टांत मझ शुणैईंतु, एठणिरै तेईनि कि सै तकांतै भुऐ बि न तकांतै, जां शुणतै भुऐ बिना शुणतै।
\s बी बाणाहरैरा दृष्टांतैरा मतलव
\p
\v 11 द्रष्टांततैरा मतलव आ बी परमेश्वरैरा वचन आ।"
\v 12 बतैरै किनारैरै सै आंतै, जैहनै शुणु; तां शैतान एईछि करि तैसैरै मना मझां वचन उठाई लै गाहंथा कि कौडकियांन ऐतियूं न भुईया कि सै विश्वास करि- करि उदार पैईया।
\v 13 चटांनि परैनियैं सै आंतै कि जैखणि शुणतै, ता अनंद सेईतै वचन ग्रैहण करि लैंतै पर सीरै न लगणै ला सै थोडै टैंमैरै तेईनि विश्वास रखतै, जां परिक्षाइरै टैंमा बैहकी गांथै।
\v 14 जै झैडिया मझ गिरा, सै ऐकियै आंतै, जै शुणतै,पर अगर चलि करि, चिंता, धन जां जीवनैरै सुखविलासा मझ फसि गांथै, जां तैन्हैरा फल न पकता।
\v 15 पर ऐछि जैमीनि मैझियैं सै आंतै, जै वचन शुणि करि भलै जां ठीक मना मझ संभाई रखतै, जां धीरजै ला फल लांतै।
\s दीऐरा दृष्टांत
\p
\v 16 कौ दिया जाई करि भांडै ला न घटता,जां न मंजै हैट रखता, पर दीवटा पिन रखता कि अंतर एईणार परागडु पैया। "
\v 17 किछ छपौरु न जै प्रकट न भुईया, जां न किछ गुपत आ, जै जैणियौ न जां पराकट न भुईया।
\v 18 "ऐठणिरै तेईनि चौकस रैहा कि तुऐ कुसै रीति ला शुणतै ? किऔंकि जै किन आ तैसनि दिई गांहणु, जां जैस किन न, तैस किना सै बि लेई गांहणु जैसनि सै अपडु समझता।"
\s यीशुरै मा जांह भा
\p
\v 19 तैसैरि मा जां भा तैस किन इयै, पऱ भीडेरै कारण तैस सुण भैंट न करि सकै।
\v 20 " तैसनि बोलि गियूं, तिंडि मा जां तिंडै भा भेईर खडै आंतै, त ऊ सुण मिलणा चाहंतै।
\v 21 " तैनि ऐसैरै उतर मझ तैन्हां सुण बौलु, मिंडै मा जां भा ऐकियै ऐ आंतै , जै परमेश्वरैरा वचन शुणतै जां मनतै।
\s आंधी शांत कांनि
\p
\v 22 "फिरि एकि धिऐडि सै जां तैसैरै चैलै नावि पिन चढै, जां तैनि तैन्हां सुण बौलु, एईछा झीलिरै पार गांथै। जां तैन्है नाव खौलि दिति।"
\v 23 पर जां नाव चलौरि थी तां सै झुली ग्या: जां झीलि पिन आंधी यैई, जां नाओ पैणि ला भैरियूणा लगि , जां सै खतरै मझ थ्यै।
\v 24 " तां तैन्है नीड एईछि करि सै जागाहआ जां बौलु, सुवांमि, सुवांमि! आई नाश भूंतै आंतै। तां तैनि उठि करि ऐंधीनि जां पैणिरी लैहरियनि झिडक दिति जां सै थमि गियै, जां चैन भुई ग्या। "
\v 25 "तां तैनि तैन्हां सुण बौलु, तुआडा विश्वास कौडि थ्या ? पर सै डरि गियै जां हैरान भौ करि ऐपु मझ बौलणा लगै, ऐ कैणु आ जै ऐंधीनि जां पैणीनि आज्ञा दींता , जां सै ऐसैरि मनतै ?
\s दुष्टात्माइ ग्रस्त मेहिणुं ठीक कांना
\p
\v 26 फिरि सै गिरासैनियों कैरै दैशा पुजै, जै तैस पार गलीलैरै सामणै आ
\v 27 जां सै किनारै पिन उतरा तां तैस नगरैरा अक मेहिणु तैसनि मैआ जैस मझ दुष्ट आत्माई थि। सै बडै धियैडिया किना न लिकडै लैईंथ्या न जां न घरै रिहिंथ्या वरन कबरया मझ रीहिंथ्या।
\v 28 "सै यीशुनि तका करि चिला, जां तैसैरै सामणै गिरि करि ऊंचै शबदा मझ बौला, हे परम परधान परमेश्वररै पुत्र यीशु! मूं त ऊ सुंण कुतु कम? अंऊं त ऊ सुण विनति काता कि मूंनि पीडा मेईं दैई।
\v 29 किऔंकि सै तैस अशुध आत्माई नि तैस मेहुणु किना निकलनैरि आज्ञा दींता थ्या, एठणिरै तेईनि कि सै तैस पिन बार- बार परबल भुईंथि। यधियपि लौक तैसनि सांकलौ जां बेडिया सुण बैनिहिथ्यै,तां बि सै बंधनानि तरौडि दिईंथ्या जां दुष्ट आत्मा तैसनि जंगला मझ भगाहए फिरींथि।
\v 30 " यीशु तैस किना पुछु, तिंडु कुतु ना आ? तैनि बौलु , सेना कैईनिकि बैडि दुष्ट आत्माई तैस मझ बैठोरि थि। "
\v 31 तैन्है तैस सुण विनति की कि असुंनि अथाह कुण्डा मझ गाहहणैरि आज्ञा मेई दैई।
\v 32 तैडि पहाडा पिन सूंरा कैरा अक बडा झुंड चरता थ्या, एठणिरै तैन्है तैस सुण विनति की कि असुनि तैन्हां मझ बेशणा दै। तैनि सै गाहणां दितै।
\v 33 तां दुष्ट आत्माई तैस मेहिणु किना निकि ई करि सूरा मज गेई जां सै झुंड कडाडै पिना झपटि करि झीलि मझ गिरा जां डुबि मरा।
\v 34 चरवहै ऐ जै भूं तका करि नहठै, जां नगरा जां गरां मझ ग ई करि तेठणिरा समाचार दिता
\v 35 लौक ऐ जै भौरु थियूं तैस तकांणानि निक ऐ जां यीशु किन एईछि करि जैस मेहिणु किना दुष्ट आत्माइ निक ओरि थी, तैसनि यीशुरै पैईडा किन लिकडै लाऊरै जां सचैत बैठौरे पा करि डरि गियै।
\v 36 जां तकांणाहरै तैन्हां नि शुणाऊं कि सै दुष्ट आत्माईरा सताऊरा मेहिणु कुनि परकारै अछा भुआ।
\v 37 तां गिरासैनियोंरै औईंडै पेईंडियैरै सबनियैं लौके यीशु सेईतै विनति की कि असैडे ऐडह चलि गाह; किऔंकि तैन्हां पिन बडा डर छा गिऔरा थ्या। जां सै नावि पिन चढि करि चलि ग्या।
\v 38 जैस मेहिणु किना दुष्ट आत्माई कैडोरि थि सै तैस सुण विनति काना लगाह कि मूंनि ऐपु सेईतै रीहणा दै, पर यीशु तैस विदा करि- करि बौलु,
\v 39 अपडै घरैनि चलि गाह जां ,लौकानि शुना कि परमेश्वरै तिंडै तेईनि कियोतै बडै -बडै कम कियै। सै गई करि सभन्यां नगरा मझ प्रचार कांना लग कि यीशु मिंडै तेईनि कियौते बडै- बडै कम कियै।"
\s याईरैरि मौरि छौकरि कनै अक रोगि जनाणनि
\p
\v 40 जेखणि यीशु या ता लौक तैस सुण अनंद सेईतै मिलै, कैईनिकि सै सभ बाट जोंहतै थ्यै।
\v 41 इयौति देरि यारइर नांईऐरा अक मेहिणु जै आराधनालियाइरा सरदार थ्या, या जां यीशुरै पैइडा पिन गिरि करि विनती कांना लगाह कि मिंडै घरै चल,
\v 42 कैईनिकि तैसैरै बारह सालैरि इकलौति छौकरि थी, जां सै मरना पिन थी। जां सै गाहंथा थ्या, तां लौक गिरि पूंतै थ्यै।
\v 43 अक जनानि जैसैनि बारह साला किना खूंन निकलनेरि बिमारि थि, जां जै सारी धन बेईदा पिचालिं खरच करि चुकौरि थी, तां बि कुसकैरै हथै ला ठीक न थि भौरि,
\v 44 पिचालिं एईछी करि तैसेरै लिकडैरै आंचल छुआ, जां तुरंत तैसैरा खूंन निकअना बंद भौ ग्या।
\v 45 " ऐत पिन यीशु बौलु, अंऊं कुनि छुता जां सारै मुकरना लगै ता पतरसै जां तैसैरै सैउगियै बौलु हे सुआंमी त ऊनि ता भीड दबांति आ, जां तऊ पिन गिरि पूंति आ।
\v 46 " पर यीशु बौलु,कुनकियै अंऊं छुता, कैईनिकि मी बुझि लियूं कि मूं मझा सामरथिया निकई।
\v 47 जैखणि जैनैनि तकाऊं कि अऊं छपि न सकति, तां कंपती यैई जाम तैसैरै पैइडा पिन गिरि करि सबन्यां लौकानि शुणाऊं कि तैसै कौस कारणा किना सै छुता, जां कीं तुरंत ठीक भौ गैई।
\v 48 "तैनि तैसैनि बौलु, बेटि तिंडै विश्वास ऐ तु ठीक की, कुशल सेईतै चलि गाह
\v 49 " सै ऐकियूं बौलता थ्या कि कुनकियै आराधनालियारै सरदारै किना ऐईछि करि बौलु, तिंडि बेटि मरि गैई गुरु नि दुख मेईं दैई।
\v 50 "यीशु ऐ शुणि करि तैसनि उतर दिता, मेईं डरै, सिरफ विश्वास रख, तां सै बचि गाहणीं।
\v 51 घरै एईछि करि तैनि पतरस, यूहना,याकुब, जां छौकरिरै माई बबानि छडि करि हौरन्यांनि अंतर न एईणा दितै।
\v 52 " सभ तैसैरै तेईनि रौ पिटि रियौरै थ्यै, पर तैनि बौलु, रौआ मैई; सै मौरि ना पर झुलौरि आ।"
\v 53 सै ऐ बुझि करि कि सै मरि आ गियौरि, तैसैरि हंसि कांना लगै।
\v 54 " पर तैनि तैसैरा हथ पकडा, जां पुकारि करि बौलु, हे छोकरि उठ!
\v 55 तां तैसैरै प्राण चलि इयै जां सै तुरंत उठि बेईठी। फिरि तैनि आज्ञा दिती कि तैसैनि किछ खाणेनि दिया।
\v 56 तैसैरै मा बब हैरान भुऐ, पर तैनि सै आज्ञा कि ऐ जै भूं कौस सुण मेईं बौलतै।
\c 9
\s बारह प्रेरित भेइजियूंणै
\p
\v 1 फिरि तेनि बारहनि शिदा करि तैन्हंनि सब दुष्ट आत्माइनि जां बिमैरियनि दूर कानैरि सामरथिय जां अधिकार दिता।
\v 2 जां सै परमेश्वरैरै राज्यैरा प्रचार कानैं जां बिमारानि ठीक कानैरै तेईनि भेईजै।
\v 3 "तैनि तैन्हांनि बौलु, बतैनि किछ मेई लींतै, न ता शौठी,न रोटि, न पेईंसै, न दो- दो कुरतै।"
\v 4 जैस कौस घरा मझ तुऐ उतरा, तैडिऐ रैहा, जां तैडह किना विदा भुआ।
\v 5 " जै कौई तुआंनि ग्रैहण न कैरया तैस नगरा किना निकलतै अपडै पैइडा कैरि धूड झाडि दिया कि तैन्हां पिन गवाही भुया।"
\v 6 जां सै निकि ईकरि गरां- गरां सुसमाचार शुणांतै, जां हर कौडि लौकानि चंगाह कातै भुऐ फिरतै रियै।
\s हेरोदेसैरि उलझण
\p
\v 7 दैशैरै चौथाईरा राजा हेरोदेस ऐ सभ शुणि करि घबरा ग्या, कैईनिकि कुछ नै बौलु कि युहना मौरा मझां जी उठा,
\v 8 जां किछ नै ऐ कि एलिय्याह नजरी या, जां हौरनियैं ऐ कि पुऱणै भविष्यवक्ता मझ कौई जी उठा।
\v 9 " पर हेरोदेसै बौलु, युहनैरा ता मीं शिर कटवाऊरा, ऐबै ऐ कैणु आ जैसैरै बिशियै मझ ऐतैई शुणता आ? जां तैनि तैस तकांणैरि इछा की।"
\s पंज हजार मेहिणुआंनि खांणां खलाणां
\p
\v 10 फिरी प्रेरित एईछि करि जै किछ तैन्है कियौरु थियूं, तैसनि शुणा दितु; जां सै तैन्हांनि अलग करि- करि बैतसैदा नांईऐरै नगरानि लैई ग्या।
\v 11 ऐ बुझि करि भीड तैसैरि पिचालि चलि पैई, जांसै अनंदै सुण तैन्हां सुण मिला, जां तैन्हां सुण परमेश्वरैरै राजियेरि गलै लाणां लगाह, जां जै चंगै भूणा चाहंतै थ्यै सैकियै चंगै कियै।
\v 12 " जेखणि धियाडि ढअना लगि बारेह एईछि करि तैससुण बौलु, भिडीनि विदा करि चोउऔ ओर गरां कने बेसतिया मझ ग ई करि टिका जां भौजनैरा परबंध करा, कैईनिकि आई एडि सुनसांन जगाई आंतै।
\v 13 " तेनि तैन्हां सुण बौलु, तुऐ ऐ तैन्हांनि खाणेनि दिया।" तैन्है बौलु असुं किन पंज रोटि दो मैछलि छडि करि हौरु किछ ना; पर हां अगर आई सब ग ई करि एन्हा सभन्या लौका कैरै तेईन, भौजन खैरिदि लिया ता भौ सकतु, सै कियै लौक ता पंजा हजारा लगभग थ्यै।"
\v 14 " तां तैनि तैस अपडै चैला सुण बौलु,"तैन्हांनि पंजाह-पंजाह करि पांती बिशाआ।"
\v 15 तैन्है ईंऐं कियूं, जां सारै बिशाई दितै।
\v 16 तां तैनि से पंज रोटि जां दो मैछली ली, जां सुरगाह धैरै तका करि तैसैरा धन्यवाद किया, जां तरौडि-तरौडि करि चैलानि दींता ग्या कि लौकनि परौसा।
\v 17 तां सारै खा करि तरिपत भुऐ, जां चैलै बचौरै टौकडै सेइतै बारह टोकरि भरि करि चुकी।
\s पतरसा यीशुनि 'मसीह' सविकार कांना
\p
\v 18 " जेखणि सै एकांत मझ प्रार्थना काता थ्या जां चैलै तैस सेईतै थ्यै, ता तैनि तेनह किना पुछु, लौक मूंनि कुतु बौलतै?
\v 19 " तेनहे उतर दिता, "युहना बपतिस्मा दीणै बाआ, जां कौ- कौ एलिय्याह, जां कौ पुरांणै भविष्यवक्ता मझां जी उठा।"
\v 20 " तैनि तेनह किन पुछु ,पर तुऐ मूंनि कुतु बौलतै?पतरसै उतर दिता "परमेश्वरैरा मसीह।
\v 21 तां तैनि तैन्हांनि झिड़कई आज्ञा की बौलु ऐ कौस सुण मेई बौलतै।
\s ऐपडि मोऊतिरै बारै मझ यीशुरि भविष्यवांणिं
\p
\v 22 " फिरि तैनि बौलु, मेहिणुरै पुत्रैरै तेईनि जैरुरी आ कि सै बडै दुख उठैया, जां पुरन्यांनि जां महायाचक जां शास्त्री तैसनि तुछ समझी करि मारी सुटिया, जां तीसरी धियैडि जी उठिया।
\s यीशुरि पिचालिं चलणैरा मतलव
\p
\v 23 " तैनि सभन्यां सुण बौलु,अगर कौई मूं पिचालिं एईणा चैहिया, त अपडै आपा सुन इनकार करै जां रौज अपडा क्रूस चुकि करी मूं पिचांलि भौ लैई।"
\v 24 कैईनिकि जै कौ अपडै प्राण बचांणा चाहला सै तैसनि खो दैला, पर जै कौ मिंडै तेइनि जीवन दैला सै ऐ तैसनि बंचाला।
\v 25 अगर मेहिणु सारै संसारानि परापत करी लिया, जां अपडै परांण खौ दिया या तैसैरि हानि उठैया ,ता तैसनि कुतु फेईदा भूंणा?
\v 26 जै कौ मूं किना जां मिंडि गला किना लजैइला, मेहिणुरा पुत्र बि, जैखणि ऐपडि जां अपडै बाबैरै जां पवित्र स्वर्गदूत कैरि महिमा सेईतै एईछैला, ता तैस किना लैजियौला।
\v 27 अऊं तुआं सुण सच बौलता कि, जै ऐडि खडै आंतै, तैन्हां मझ किछ ऐतियै आंतै, कि जैखणि तेईनि परमेश्वरैरा राजियै न तका लिया, तां तेईनि मोउतिरा सुआद न चखणां।
\s यीशुरा रूपांतर
\p
\v 28 एन्हा गला किना कौई अठा धियैडिया बाद सै पतरस, युहना जां याकुबानि सेईतै लै करी प्रार्थनां कांनैरै तेईनि पहाडा पिन ग्या।
\v 29 जां सै प्रार्थना काता थ्या कि तैसैरै चैहरैर रंग बैदलियुंणा लगाह, जां तैसेरै लिकडै सफैद भौ करी चमकणै लगाह।
\v 30 जां तका मूसा जां एलिय्याह ,ऐ दो पुरुख गलै लांतै थ्यै।
\v 31 ऐकियै महिमा सेईतै लैहियै जां तैसैरै मरनैरि चरचा कातै थ्यै, जैकि यरुशलैम मझ भूंणै बाऊ थिंयूं।
\v 32 पतरस जां तैसैरै साथि निंदरै ला भरौरै थ्यै, जां ऐछि तराई सचैत भुऐ, ता तैसैरी महिमा जां तैन्हां दुंईं पुरुषानि जै तैसैरै सेईतै खडै थ्यै, तकाई।
\v 33 " जां सै तैस किना गांहणां लगै, पतरसै यीशुनि बौलु, हे सुआंमी असैडु ऐडि रीहणूं ठीक आ : अई तरा मंडप बैणैया, अक तिंडै तेईनि, अक मुसैरै तेईनि, जां अक एलियाहैरै तेईनि। सै जाणता न थ्या कि कुतुआ बौलता।"
\v 34 सै एकियूं बौलता थ्या कि एकि बदऐ सै छुई लियै, जां जेखणि सै बदआ मझ घिरना लगै ता डरि गियै।
\v 35 तां तैस बदआ किना ऐकिया शबद निकआ, ऐकिया मिंडा पियारा पुत्र जां मिंडा चुणौरा आ ऐसैरि शुणा।
\v 36 ऐकिया शबद भूंतै यीशु अकैला थ्या; जां सै चुप रिहयै; जां जै किछ तकैयोरू थियूं तेठणिरि कौई गल तैन्हां धियैडिया कौस सुण न बौलि।
\s दुष्टात्माग्रस्त बच्चा ठीक कांना
\p
\v 37 दुंईं धियैडि जेखणि सै पहाडा किना उतरै ता अक बडी भीड तैस सुण एईछि मी।
\v 38 " ओर तका, भीडि मझां एकि मेहिणु चिला करि बौलु, हे गुरु अंऊं त ऊ सुण विनती काता कि मिंडै पुत्रा पिन किरपा दरिशटि कर, कौंकि सै मिंडा इकलौता आ।"
\v 39 जां तका, अक दुष्ट आत्मा तैस पकडती आ,जां सै एकाएक चिला उठता;जां सै तैस ऐतैई मरौडति आ कि सै मुंहां मज फेन भरि अंणता; तैस कुचलि करि मुशकली सुन छडती।
\v 40 " मीं तिंडै चैला सुण विनती की कि तैस कढा, पर सै न कढि सकै।"
\v 41 " यीशु उतरदिता, हे अविश्वासि जां हैठीलै मेहिणुऔ, अंऊं कियाऊ तेईनि तुंआं सुण रैही सकता? अपडै पुत्रानि ऐडि लै आ"।"
\v 42 सै ऐंईंता थ्या कि दुष्ट आत्माई सै झिड़कई करि मरौडा, पर यीशु अशुध आत्मा डांटी जां छौकरैनि अछा करी करि तैसैरै बबानि सौंपि दिता।
\v 43 तां सारै लौक परमेश्वरैरै महासमरथ्यै ला हैरांन भुऐ।
\s ऐपडि मोऊतिरै बारै मझ यीशुरि दुबारा भविष्यवांणि
\p पर जां सारै लौक तैन्हां सभन्यां कमा ला जै सै काता थ्या, तैस कना हैरांन थ्यै, तां तैनि अपडै चैला सुण बौलु,
\v 44 तुऐ एन्हा गला पिन कन दिया, किऔंकि मेहुणुरा पुत्र मेहिणुरै हथै ला पैकडुवैयुंणा।
\v 45 पर सै ऐसै गलैनि न समझतै थ्यै, जां ऐ तैन्हां किना छपी रीह कि सै तैसनि जांणतै न; जां सै ऐसै गलैरै बिषयै मझ तैस किना पुछणै ला डैरिंथ्यै।
\s सभनियां बडा कैणुं?
\p
\v 46 फिरि तैन्हां मझ ऐकिया विवाद भूंणा लगाह कि असुं मझ सभन्यां बडा कैणु आ।
\v 47 पर यीशु तैन्हैरै मनैरा विचार समझी लिया, जां अक छौकरु अंणि करि ऐपु किन खडु कियूं,
\v 48 " जां तैन्हां सुण बौलु, जै कौ मिंडै नां ला ऐस बालकानि ग्रैहण काता आ, सै मूंनि ग्रैहण काता; जां जै कौ मूंनि ग्रैहण काता, सै मिंडै भेईजणै बाऐनि ग्रैहण काता, किऔंकि जै तुआं मझ सबन्यां किना हैलकै किना हैलका आ, सैहै बडा आ।"
\s जै बिरौधा मझ न आ, सै पक्षा मझ आ
\p
\v 49 " तां युहनै बौलु, हे सुआंमी आई अक मेहिणूनि तिंडै ना ला दुष्ट आत्माइनि कढतै तका, आई तैसनि नमां किया किऔं कि सै असुं सैइतै भौ करि त ऊ पिचालिं न चलता।
\v 50 " यीशु तैन्हां सुण बौलु,तैसनि नमा मेई करा; किऔंकि जै तुआडै बिरौधा मज न सै तुआं सेईतै आ।
\s सामरिया कैरा यीशुरा बिरौध
\p
\v 51 जां तैसैरी उठांणेरि धियैडि भौणै पिन थी, ता तैनि यरुशलेमानि गाहहणैरा विचार किया।
\v 52 तैनि ऐपडि अघरयालिं दूत भेईजै। सै सामरीया कैरै एकि गरां गियै कि तैसैरै तेईनि जगाहह तियार कैरया।
\v 53 पर तैन्है लौकै सै उतरनां न दिता, किऔंकि सै यरुशलेमानि गाहंथा थ्या।
\v 54 " ऐकियूं तका करि तैसैरै चैलै याकूबै जाम युहनै बौलु, हे परमेश्वर किया तु चांहथा कि आई आज्ञा दिया, कि सुरगा किना आग गिरि करि तैन्हांनि भसम करी दिया?
\v 55 " पर फिरि सै झिड़कई जां बौलु तुऐ न जांणतै कि तुऐ केतेई आत्माईरै आंतै। कैईनिकि मेहिणुरा पुत्र लौका कैरै परांणा कैरा नाष कांनैरै तेईनि न वरन बचांणैरै तैईनि आ याऊरा।"
\v 56 प्राण जां सै कौसकियै दुंऐं गरां मझ चली गियै।
\s यीशुरा चैला बणनैरु मुल
\p
\v 57 " जैखणि सै बतै गांथै थ्यै ता कुनकियै तैस सुण बौलु, जैडि तु गाहला, अंऊं तिंडै पिचालिं भौ लैला।"
\v 58 " यीशु तैसनिबौलु, गिदडा कैरै भट जां सुरगैरै पैकशिया कैरै बसैरै भूंतै, पर मेहिणुरै पुत्रानि शिर घटणांनि बि जगाहह नेईं।"
\v 59 " तैनि दुंऐं सुण बौलु,मूं पिचालिं भौ लै तैनि बौलु, हे परमेश्वर मूंनि पेहिलै गाहणां दै कि अपडै बाबैनि दबि दिऊं।"
\v 60 " तैनि तैस सुण बौलु, मौरानि अपडै मुरदै दबणा दै, पर तु गाहई करि परमेश्वरैरै राजियैरि सुसमाचार शुणा।
\v 61 " एकि हौरै बि बौलु, अंऊं तिंडि पिचालिं भौ लैला; पर मूं गाहणां दै कि अपडै घरैरै लौका किना विदाई लै एईछूं।
\v 62 " यीशु तैस सुण बौलु, कै कौ अपडा हथ हलै पिन रखि करि पिचालिं तकांता आ, सै परमेश्वरैरै राजरै काबल ना।
\c 10
\s सतर चैलै भेइजियूंणैं
\p
\v 1 एन्हा गला किना बाद परमेश्वरै सथर हौरै मेहिणु नियुक्त कियै, जां जैस- जैस नगरा जां जगाई ऐपु गाहणाहर थ्या, तैडि सै दो- दो करि एपु अघरयालिं भेईजै।
\v 2 "तैनि तैन्हां सुण बौलु, पैकोरि पैटि बैडि ऐंति, पर मैजूर थौडै आंतै; एठणिरै तेईनि पैटिया कैरै परमेश्वरा सुण प्रार्थना करा कि, सै ऐपडी पैटि बढणैरै तेईनि मैजौर भेईजि दै।
\v 3 गहा, तका, अंऊं तुआंनि भैडा समान भेडिया मझ भेईजता।
\v 4 एठणिरै तेईनि न बैटुआ, न झौई न जुतै लिया; जां न बतै मझ कौसकियैनि नमसकार करा।
\v 5 जैस कौसकियै घरा मझ गहा पेहिलै बौला, 'ऐस घरा पिन कलियांण भुया।'
\v 6 अगर तैडि कौ कलियांणैरै काबल भौला, तां तुआडा कलियांण तैस पिन ठैहरैयूंणा,न ता तुआं किन बापस चलि एईछैला।
\v 7 तैस ऐ घरा मझ रैहा, जां जै किछ तैन्हां किना मेया, सैहै खा पिया, किऔंकि मैजूरानि अपडी मैजूरु मेईणि चैंहींथी, घरै -घरै मेईं फिरतै।
\v 8 जैस नगरा घहा, जां तेठणिरै लौक तुआं उतैरया, ता जै किछ तुआडै सामणै रैखियूं सैहै खा।
\v 9 "तेठणिरै बिमारानि ठीक करा जां तैन्हां सुण बौला, परमेश्वरैरा राजियै तुआं नीड एईछि ग्या।'"
\v 10 पर जैस नगरा गहा, जां तेठणिरै लौक तुआं ग्रैहण न कैरया ता, तैन्हैरै बजारा गई करि बौला,
\v 11 तुआडै नगरैरि धूड बि, जै असैडै पैइडा पिन लगौरि आ, अई तुआडै सांमणै झाडी दींतै; तां बि ऐ जांणि लिया कि परमेश्वरैरा राजियै तुआडै सांमणै एईछि गिऔरा।
\v 12 अंऊं तुआं सुण बौलता कि तैसै धियैडी तैस नगरैरि दशाई किना सदोमैरि दशा जादा सैहणैं काबल भूंणि।
\s अविशवाशि नगरानि धिक्कार
\p
\v 13 हाय खुराजींन! हाय बैतसैदा! जै सामरथ्यैरै कम तुआं मझ कैरियौरै आंतै, अगर सै सूरा जां सैदा मझ कैरियूंतै ता टाट औढि करि जां धूडै मझ बेशि करि सै केखणि किना मन फैरतै।"
\v 14 पर न्यायेरि धियैडि तैडि दशाई किना सूर जां सैदाईरि दशा जादा सैहणैं काबल भूणीं।
\v 15 जां हे कफरनहूम, किया तु सुरगाह तेईनि उथडा कैरियूंणां? तु ता अधोलोका नरका तेईनि थलै एईणां।
\v 16 जै तुआडी शुणता, सै मिंडि शुणता; जां जै तुआं तुछ जांणता, सै मिंडै भेईजणैम बाऐनि तुछ जांणता।
\s सतर चैलै बाबस एइणैं
\p
\v 17 " सै सथर आनंद कातै भुऐ इयै जां बौलणां लगै, हे परमेश्वर तिंडै नां ला दुष्ट आत्मा बि असैडै बशा मझ आ,
\v 18 " तैनि तैन्हां सुण बौलु, अऊं शैतानानि बिजिईरै समांन सुरगाह किना छुडखता तकांता थ्या।"
\v 19 तका, मीं तुआंनि कीडानि जां बिछुआंनि रौंधनैरा, जां दुशमणां केरि सैरि सामरथ्याईरा अधिकार दितौरा आ जां कुसकियै चीजै किना तुआंनि कौ हानि न भूणीं।
\v 20 ताम बि ऐत किना अनंदित मैईं भुआ कि आत्मा तुआडै बशा मझ आ, पर ऐत किना अनंदित भुआ कि तुआडै नांइयैं सुरगाह पिन लिखौरै आंतै।
\s यीशु खुश भूणां
\p
\v 21 " तैसै घैडी सै पवित्र आत्माई मझ भौ करि अनंदै ला भैरि ग्या जां बौलु, हे पिता, सुरगाह जां धैरतिरै परमेश्वर अंऊं तिंडा धन्यां बाद काता कि तीं ऐकैई गलै ज्ञायानियां जां समझदारा किना छपा रैखी, जां बालका पिन पराकट की। हां हे पिता, कैईनिकि तऊंनि ऐहै अछु लगु।"
\v 22 " मिंडै बबै मूंनि सब किछ सौंपी दितौरु आ;जां बाबा कैणुं आ ऐ बि कौ नां जांणता केवल पुत्र जां सै जैस पिन पुत्र तैस पराकट कांना चैहिया।
\v 23 " तां चैला केरि ओर मुडि करि अकैलै मझ बौलु , धन्य आमतै सै टीरै, जै ऐकैई गलै जै तुऐ तकांतै आंतै, तैस तैकैंति ऐंति।"
\v 24 " कैईनिकि अंऊं तुआं सुण बौलता कि बडै सारै भविष्यवक्ता जां राजै चाहूरु आ कि जै गलै तुऐ तकांतै आंतै तका पर न तैकैई, जां जै गलै तुऐ शुणतै आंतै शुणां पर न शुणिं।
\s दैयैलु सामरिरा दृष्टांत
\p
\v 25 " जां तका, अक व्यवस्थापक उठा जां ऐकियूम बौलि करि तैसैरि परिक्षा कांना लगाह, हे गुरु,अनंत जीवनैरा वारिस भूंणैरै तेईनि अंऊं कुतु कैरुं? "
\v 26 " तैनि ऐस सुन बौलु, व्यवस्थाई मझ कुतु आ लिऔरु? तु कीं पढता?
\v 27 " तैनि उतर दिता, तु परमेश्वर अपडै परमेश्वरा सुण अपडै सारै मन जां अपडै सारै परांण जां अपडि सारी शैकती अपडी सारि बुधि सेईतै पियार रख जां अपडै पैडोसि सुण ऐपु साई प्रेम रख।
\v 28 " तैनि तैस सुण बौलु, तीं ठीक उतर दिता, ऐहै कर ता तु जींता रैहणा।
\v 29 " पर तैनि अपडै आपा सच्चा ठैहराहणैरी इछाई सेईतै यीशु किना पुछु, ता मिंडा पैडोसी कैणुं आ?
\v 30 " यीशु उतर दिता, अक मेहिणूं यरुशलेम किनां यारीहोअनिं थ्यां गाहंथा कि डैकुऐ घैरि करि तैसैरै लिकडै कढि लियै, जां मारि पिटि करि अधमरा छडि करि चलि गियै ।"
\v 31 जां ऐतियूं भूं कि तैसै बतै अक याजक गाहंथा थ्या, पर तैस तकाकरि कतरा करि चलि ग्या।
\v 32 ऐसै रीति सुण अक लेवी तैसै जगाई पिन या, सै बि तैस तका करि कतरा करि चलि ग्या।
\v 33 पर अक सामरी यातरि तैडि एईछि निकआ, जां तैस तका करि तरस खा।
\v 34 तैसनि तैस किन एईछि करि तैसैरै घावा पिन तैल जां दाखरस ला करि पटि बंनि, जां ऐपडीन सुऐरि पिन चाढि करि सरांय लै ग्या, जां तैसैरि सेवा टैहल की।
\v 35 दूसरी धियैडि तैनि दो दीनार लढि करि सरांइरै परमेश्वरानि दी दितै, जां बौलु,ऐसैरि सेवा टैहल करै, जां जै किछ तिंडु हौरु लगैलु सै अऊं बापस एईणां पिन भरी दैला।'
\v 36 "ऐबै जै तिंडि समझी मझ जै डैकुआ मझ घिरि गियौरा थ्या, एन्हा तरैइयौ मझ तैसैरा पैडोसी कैणुं ठैहरा?
\v 37 " तानि बौलु, सैहै जैनि तैस पिनि दया की।जा तु बि ऐतियूं ऐ कर।
\s मारथा जांह मरियमैरै घरै यीशु
\p
\v 38 जां सै गांथै थ्यै तां सै एकी गरां मझ ग्या, मारथा नांईएरि एकि जैनैनि सै अपडै घरै उतारा।
\v 39 मरियम नांईऐरि तैसैरि अक भींण थी, जां सै परमेश्वरैरै पैइडा पिन बेशि करि तैसैरा वचन शुणींथी।
\v 40 "पर मारथा सेवा कातै- कातै डरि गैई, जां तैस किन एईछि करि बौलणां लगि कि, हे परमेश्वर, त ऊ कौ बि चिंता ना कि मिंडि भीणीं मूंनि सेवा कानैरै तेईनि अकैलि ऐ छडि दिती? ऐठणिरै तेईनि तैसनि बौल कि मिंडि मजत कैरया।
\v 41 परमेश्वरै तैसैनि उतर दिता, 'मारथा हे मारथा; तु बैडि गला कैरि चिंता काती जां डैरींति आ।
\v 42 "पर अक गल जैरुरि आ जां सै उतम भाग मरियंमैं चुणि आ चुणौरा जै तैसैकिना नां छिनियूंणां।
\c 11
\s चैलानि प्राथना कांनि शिखरांणि
\p
\v 1 "फिरी सै कौसकेई जगाई प्रार्थना काता थ्या। जैखणि सै प्रार्थना करि बेईठा, ता तैसैरै चैला मझां एकि बौलु, हे परमेश्वर, युहन्ने अपडै चैलानि प्रार्थना कांनि शिखराऊरि थी, तींऐ तु बि असूंनि शिखराई दै।"
\v 2 "तैनि तैन्हां सुण बौलु,जैखणि तुऐ प्रार्थना कानां लगै ता बौला: हे पिता, तिंडु नां पवित्र मैनि गैहिया, तिंडु राज एईछिया।"
\v 3 असैडि धयैडि भरैरि रोटि असूंनि हर धयैडि दियां कर,"
\v 4 " 'जां असैडै पापानि छडा कर, किऔंकि अई बि अपडै हर अपरैधिनि माफ कातै, जां असुणि परिक्षाई मझ मेई लैई'।
\s प्राथनाइरै बारै मझ यीशुरि शिक्षा
\p
\v 5 "तां तैनि तैन्हां सुण बौलु, तुआं मझ कैणु आ कि तैसैरा अक मितर भुया, जां सै ऐधि राती तैस किन ग ई करितैस सुण बोलिया, हे मितर;मूंनि तरआ रोटि दै।"
\v 6 "किऔंकि अक यातरी मितर मूं किन याऊरा आ, जां तैस आघै रखणैनि मूं किन किछ ना।"
\v 7 जां सै अंतर किना उतर दिया, मूंनि दुख मेई दैई; ऐबै ता दुवार बंद आ, जां मिंडै बचै मूं किन बिछांणा मझ आंतै, ऐठणिरै तेईनि अंऊं उठि करि ताऊंनि दी न सकता?'
\v 8 अंऊं तुआम सुण बौलता, अगर तैसैरा मितर भूणैं ला बि तैसनि न दिया, तांबि तैस किना लज छडि करि मगणैरै कारण तैसनि जियौति जैरूरत भुया उठि करि दैला।
\v 9 जां तुआं सुण बौलता कि मगाह, ता तुआंनि दि ई गांहणुं, तौपा त तुआंनि मेईणूं, खटखटा,ता तुआडै तेईनि खोलि गांहणुं।
\v 10 कियौमकि जै कौ मगता आ,तैसनि मेईंतु, जां जै तौपता तैसनि सै पांता आ, जै खटखटांता तैसनि खोलि गांहणुं।
\v 11 तुआं मझ ऐतिया कैणु बब भूणां, कि तैसैरा पुत्र रौटि मैग्या त, तैसनि घौड दिया, या मछली मैग्या ता तैसेरै बदलै कीडा दिया?
\v 12 या अंडैरू मैग्या ता बिचु दिया?
\v 13 "जैखणि तुऐ बुरै भौ करि अपडै बच्चानी अच्छी चीजै दींणा जाणतै ता सुरगैरा बाबा अपडै मगणाहरानि पवित्र आत्मा कियौं न दिया।
\s यीशु जांह बालजबूल
\p
\v 14 फिर तैनि अक गुंगी दुष्ट आत्मा कढि। जेखणि दुष्ट आत्मा निक ई गैई ता गुंगाह बौलणा लगाह; जां लौकानि हैरनि भुई।
\v 15 "पर तैन्हां मझ केहियै बौलु, ऐता बालजबूल नांईएरि दुष्ट आत्माईरै परधांनेरि सहाउताई सेइतै दुष्टआत्मा इनि कढता सरदार।
\v 16 हौरनियैं तैसैरि परिक्षा कांनैरै तेईनि तैस किना सुरगैरा अक चिन्ह मगा।
\v 17 "पर तैनि तेनहैरै मनैरि गल समझि करि, तैन्हां सुण बौलु, जैस- जैस राजयै मझ फूट भूंति सै रजियै उजडि गाहंथा, जां जैस घरा मझ फूट भूंति सै घर नशट भुई गाहंतु।"
\v 18 अगर शैतान अपडै बिरोधी भुई गैहिया ता तैसैरा रज्ययै कीं बणी रीहणां?किऔंकि तुऐ मिंडै बिशियै मझ ता बौलतै कि शैतानेरि सहायताई ला दुष्टआत्मा ई आत्माई कढता आ।
\v 19 भला अगर अंऊं शैतानेरि सहायताई ला दुष्टआत्मा आत्माईनि कढता ता तुआडि संतांन कुसेरि सहायताई ला कढति? ऐठणिरै तैईनि सैहै तुआडा न्या चुकालै।
\v 20 पर अगर अऊं परमेश्वरेरि सामरथ्या ला दुष्ट आत्माई कढता ता, परमेश्वरैरा राजियै तुआं किन एईछि रियाऊरा आ।
\v 21 जां बलबंत मेहिणु हथ्यार बनौहरै अपडै घरैरि रखवालि काता ता तैसैरि सेंपेती बंची रीहंथी।
\v 22 पर जां तैस किना बधिकरि कौ हौरा बलबंत चढाई करि- करि तैसनि जिति लींता, ता तैसैरै सै हथिआर जैन्हां पिन तैसैरा विश्वास थ्या, छिनि लींता आ, जां तैसैरि सेंपैति लुटि करि बंडि दींता।
\v 23 जै मूं सेईतै ना सै मिंडै बिरौधा मझ आ, जै मूं सुण ना बटौअता सै बिखैरता।
\s अधै सुधारै ला विपति
\p
\v 24 जेखणि अशुध आत्मा मेहिणु किना निकई गाहंथी आ ता सुखी ठाहरी अरांम तौपती फिरती,"
\v 25 "जां अरांम न मेईंता ता बौलती, अंऊं अपडै तैसै घरा मझ जैढांह किना निकऔरि थी चली गाहली।
\v 26 जां एईछी करि तैस झाडा -बुहारा सजाऊरा तकांती।आत्मा
\s धन्य कैणु आ?
\p
\v 27 "धन्य तां सै गाही करि ऐपु किनां बुरि सत आत्माई नि ऐपु सेईतै लै एईंती, जां सै तैस मझ पैठी करि बास कैति, जां तैस मेहिणुरि पिछली दशा पेहिलै किना बि बुरि भौ गांथी।
\v 28 "जैखणि सै ऐकेई गलै काता थ्या ता भीढी मझां कौई जैनैनि ऊंचै शबदा मझ बौलु, धन्य आ सै गरभ जैत मझ तु रीहया जां सै चिचू जै तीं पितै। 28 तैनि बौलु, हां; पर धन्य सै आंतै परमेश्वरैरा बचन शुणतै जां मंनतै।
\s सुरगैरै चिह्नैरि मांग
\p
\v 29 "जां बडी भीभ किठी भूंति थी ता सै बौलणां लगाह, ऐस जुगैरै लौक बुरै आंतै, सै चिन्ह तौपतै, पर यौनैरा चिन्ह छडि करि कौई हौरा चिन्ह तैन्हांनि नाम दियूंणा। "
\v 30 जीं यौना नीनवैरै लौकानि चिन्ह ठैहरा, तींऐ मेहिणुरा पुत्र बि ऐस जुगैरै मेहिणनि ठैहरैईयूंणा।
\v 31 दकशिणैरि राणीं न्याएरि धियैडी ऐस टैंमैरै मेहिणु सेईतै उठि करि तैन्हांनि दौषी ठैहराली, किऔंकि सै सुलैमानैरा ग्यांन शुणनैरै तेईनि धैरतिरि ओर सेईतै यैई जां तका, ऐडी सै आ जै सुनैमांना किना बि बडा आ।
\v 32 नीनवैरै लौक न्याऐरै धियैडी ऐस टैंमैरै लौका सेईतै खडै भौ करि, तैन्हांनि दौषी ठैहरालै; किऔंकि तैन्है योनैरा प्रचार शुणी करि मन फैरा, जां तका ऐडी सै आ जै यौना किना बि बडा आ।
\s शैरिरैरा दिआ
\p
\v 33 कौ मेहिणु दिया जाई करी तलघरा मझ या पैमाने हैट नाम रखता, पर दीपटा पिन रखता कि अंतर एईणाहर परागडु पैईया।"
\v 34 तिंडै शैरीरैरादिया तिंडु टीर आ, एठणिरै तेईनि जां तिंडु तीर निरमल आ ता तिंडा सारा शैरीर बि उजियाला आ, पर जां सै बुरी आ ता तिंडा शैरीर बी अंधारु आ।
\v 35 एठणिरै तेईनि चौकस रैही कि जै उजियाला त ऊ मझ आ सै अंधारू ना भौ गैहिया।
\v 36 "एठणिरै तेईनि अगर तिंडा सारा शैरीर उजियाला भुया जां ऐसैरा कौ भाग अंधैरा न रीहया, सारैरा सारा ऐतिया उजियाला भौला, जैतयूं तैस टैंमा भूंतु जां दिया ऐपडी चमकी ला ताऊंनि उजाला दींता आ।
\s शैस्त्रिया कनै फैरिसिया कैरि भतरसना
\p
\v 37 जेखणी सै गलै काता थ्या कि कुनकियै फरिसि तैस सुण विनती की मिंडै इदी भौजन कर, सै अंतर गई करी रिटि खांणा लगाह।
\v 38 फरिसिनि हैरानि भुई कि तैनि रोटी खांना किना पेहिलै सनान ना किया।
\v 39 "परमेश्वरै तैसनि बौलु, हे फरिसियौ, तुऐ कतौरै जां थैई परांन- परांन किना शुध मांजतै, पर तुआडै अंतर अंधारु जां दुष्टता भैरियोऊरी आ।"
\v 40 हे निरबुधियौ, जैनि भेइरयां भाग बणा, किया तैनि ऐंतरयां भाग ना बणा?
\v 41 पर हां, ऐंतरीं चीजै दांन करि दिया, ता तका, सारु किछ तुआडै तेईनि शुध भौ गांहणुं।
\v 42 पर हे फरिसियौ तुआं धरमपिन हाय! तुऐ पैदींनैरि जां सुदाबैरि जां सभन्यां भैंतिरै सागपातैरा दैशुंवां भाग दींतै, पर न्याय जां परमेश्वरैरै प्रेमानि टाई दींतै, चैहिणतु ता थियूं कि तैस बि कातै रींहथै जां तैस बिना छडतै।"
\v 43 हे फरिसियौ तुआं पिन हाय तुऐ आराधनालिया मज मुखया मुखिया बेशक जां बजारा मझ नमसकार चांहथै।
\v 44 "तुआं पिन हाय! किऔंकि तुऐ तैन्हां छैपोरि कब्री समान आंतै, जैन्हां पिन लौक चलतै पर जांणतै ना।
\v 45 "तां एकि व्यवस्थापकै तैसनि उतर दिता, हे गुरु, एन्हा गला बौलणां ला तु असैडि निंदा काता आ।
\v 46 "तैनि बौलु, हे व्यवस्थापको, तुआं पिन बि हाय! तुऐ ऐतियै बौझ जै चुकणैं मुशकल आंतै, मेहिणु पिन लदतै, पर तुऐ ऐपु तैन्हां बौझानि अंगुल बिनां लांतै।"
\v 47 हाय तुआं पिन! तुऐ तैन्हां भविष्यवक्ता केरी कबरि बणांतै, जै तुआडै बबै-दादै मारी सुटौरै थ्यै।
\v 48 जां तुऐ गुवाह आंतै, जां अपडै बब दादा कैरै कमा सुण सहमत आंतै; किऔंकि तैन्है सै मारी सुटौरै आंतै, जां तुऐ तैन्हैरी कबरी बणांतै।
\v 49 ऐठणिरै तेईनि परमेश्वरेरि बुधि बि बौलौरु आ, 'अंऊं तैन्हां किन भविष्यवक्तानि जां प्रेरितानि भेइजणां भेइजैली जां सै तैत मझां कैहियानी मारी छडैलै, जां केही सतांणैं।'
\v 50 तांकि भविष्यवक्ता कैरा खूंन जगतेरी उत्पैति किना बैहेयुणां, सभन्यां कैरा लैखा ऐस युगैरै लौका किना लेइयौ :
\v 51 हाबीलेरि खूंन किना जाकरयाहेरि हतियाई तेईनि, जै वैदीरै जां मंदरैरै बिच मझ घात किया। अऊं तुआं सुण सच बौलता, एन्हा सभिन्यां कैरा लैखा ऐसै टैंमैरै लौका किना लेईयूंणा।
\v 52 "हाय तुआं व्यवस्थापका पिन! तुऐ ज्ञानैरि कुंजि ता लै ली पर तुऐ ऐपुऐ परावेश ना किया जां परावेश कानाहर बि रौकि दितै।
\v 53 जां सै तैडाह किना निकआ ता शास्त्री जां फरिसि बुरि तराई तैस पिचालिं पै गियै जां छैडना लगै कि सै बैडि सैरि गला कैरि चर्चा कैरया,
\v 54 जां घाति मझ लगि रीहयै कि तैसैरै मुहां किना कौ गल पैकडियौ।
\c 12
\s पाखण्डैरै खिलाफ चितावनि
\p
\v 1 " येऊतु मझ जेखणि हजारा कैरि भीड लगि गैई,ऐडि तेईनि कि सै एकि दुऐ पिन गिरि पूंतै थ्यै, ता सै सभन्यां पेहिलै अपडै चैला सुण बौलणां लगाह, फरिसिया कैरै कबट रूपी तैसैरै खैमीरा किना चौकस रैही।
\v 2 किछ घटु न ता खोलियूंणु ना; जां न किछ छपौरु आ जै जैणियूंणु न।
\v 3 ऐठणिरै तैईनि जै किछ तुऐ अंधैरै मझ बौलौरु आ, सै परैगडु शुणुईयूंणु; जां जै तुऐ कोठरया मझ कना- कना मझ बौलौरू आ सै छती पिना प्रचार कैरियूंणां।
\s कौस किना डरा?
\p
\v 4 अंऊं तुआं सुण जै मिंडै मितरानि बौलता कि जै देह इनि घात कातै तैत पचालीं हौरु किछ ना करि सकतै, तैन्हां किनां मेई डरा धन।"
\v 5 अंऊं तुआंनि चितांता कि तुआं कौस किना डरनूं चेहींतू, घात कांनाण किना बाद जैसनि नरका मझ सुटणैरा अधिकार आ, तैसै किना डरा।
\v 6 किया दुंईं पैंईंसेरि पंज गौरैईयां ना बिकति? तां बि परमेश्वरतैन्हां मझां एकिनि ना भुलता।
\v 7 तुआडै शिरैरै सारै कैश बि गिणौरै आंतै, एठणिरै तेईनि डरा मेई, तुऐ बडा गोरैंयां किना बढि करि आंतै।
\s यीशु स्वीकार जांह अस्वीकार कांना
\p
\v 8 अंऊं तुआं सुण बौलता कि जै कौ मेहिणुआं कैरै सामणै मूनि मनि लैला, तैसनि मेहिणुआं कैरा पुत्र बि परमेश्वरैरै स्वर्गदूता कैरै सामणैं मनि लैला।"
\v 9 पर जै मेहिणुआं कैरै सामणैं मिंडा इनकार कैरया तैसैरा परमेश्वरैरै स्वर्गदूता कैरै सामणै इनकार कैरियूंणां।
\v 10 जै कौ मेहिणुरै पुतऱैरै बिरौधा मझ गल कैरीया, तैसैरा सै अपराध माफ केरियूंणा, पर जै पवित्र आत्माईरी निन्दा करैला, तैसैरा अपराध माफ नां कैरियूंणां।"
\v 11 जेखणी लौक तुआंनि सभाई मझ जां सरदारा जां अधिकार कैरै सामणै लै गैहिया, ता चिंता मेईं कातै कि अई कुसै रीति ला या कुतु उतर दिया, या कुतु बौलिया।"
\v 12 " किऔंकि पवित्र आत्माई तुआंनि तैसै घैडी शिखराई दीणुं कि कुतु बौलणुं।
\s एकि धैनि बेवकूफैरा दृष्टांत
\p
\v 13 " जां भीडी मझां एकि तैस सुण बौलु, "हे गुरु, मिंडै भैई सुण बौल कि बाबैरि सैंम्पैति मूं सुण बंडि लै। "
\v 14 "तैनि तैस सुण बौलु, हे मेहिणु, कुनि तांऊनि तुआडा न्या या बंडणैंबाआ नियुकत कियौरा आ ?"
\v 15 "जां तैनि तैन्हां सुण बौलु, "चौकस रैहा, जां हर प्रकारैरा लौभा किनां अपडैआपानि बचा रखा; कैईनिकि कुसकैरा जीवन तैसेरि सैंपैतिरै बहितायता किनां ना।
\v 16 "तानि तैन्हां सुण अक द्रष्टांत बौला, कौसकियै धंनमानेरि जैमीनि मझ बडी उपज भुई ।"
\v 17 " तां सै अपडै मना मझ विचार कांना लगाह, कि अंऊं कुतु कैरूं ? कैईनिकि मिंडै ऐडि जगाहह ना जैडि अपडी उपज बगैरा रखूं।
\v 18 जां तैनि बौलु , 'मूं ऐकयूं कांनु : मूं ऐपडी बैखारि तरौडी करि तैन्हां किनां बैडि बैणैंणी, जां तैडी अपडा अन जां सैंम्पैति रखैला;
\v 19 जां अपडै परांणा सुण बौलणूं कि ताऊ किन बडा साला कैरै तैइनि बडी सैंपैती रखौरी आ; मना चैंन कर खा पि सुखा सुण रैह।'
\v 20 "पर परमेश्वरै तैस सुण बौलु, हे मूरखा! ऐसै राती तिंडा प्राण त ऊ किना लै लेईयूंणां। तां जै किछ तीं किठु कियाऊरु आ सै कुसैरु भूंणुं?' "
\v 21 "ऐतयाऐ सै मेहिणु बि आ जै अपडै तेईनि धंन बटौअता, पर परमेश्वरेरि नजरी मझ धंनी न आ।
\s परमेश्वरा पन भरौसा रखा
\p
\v 22 "फिरि तैनि अपडा चैला सुण बौलु, एठणिरै तेईनि अंऊं तुआंनि तैस बौलता आ कि अपडै प्राणा धना कैरि चिंता मेईं करा कि असूं कुतु खालै, न अपडै देह इरि कि कुतु लालै।"
\v 23 कैईनिकि भोजना किना प्राण, जीवन जां लिकडा किना देह बढि करि आ।
\v 24 का पिन धियांन दिया। सै न बांतै, न बढतै; न तैन्हैरै भंडार भूंतै; तां बि परमेश्वर तैन्हां पाअता आ। तुआडु मुल पैकशिया किना जादा आ।
\v 25 तुआं मझ ऐतिया कैणुं आ जै चिंता काने ला ऐपडि जिन्दगि मझ अक घडी बि बढाई सकता आ?
\v 26 एठणिरै तेईनि अगर तुऐ सभन्यां किना हैलका कंम बिना करी सकतै ता हौरन्यां गला कैरि चिंता कोईनि कातै?
\v 27 सौसना कैरै बुटा पिन धियांन दिया कि सै कीं मोटियूंथै : सै न मैहनत कातै; तां बि अंऊं तुआं सुण बौलता कि, 'सलैमान बि सारै वैभवा मझ, तैन्हां मझां कौसकियै एकि समांन लिकडै लऊरै थ्या।
\v 28 एठणिरै तेईनि अगर परमेश्वर मैदानैरू घा हानि, जै आज आ दौतीं भाडी मझ झौकियूंणी, ऐतियूं पैनिहियूंणूं आ; ता हे अलप विश्वास यौ, सै तुआंनि कुतु पैहनाला?
\v 29 जां तुऐ ऐसै गलेरि खौजि मझ मेईं रैहा कि कुतु खालै, कुतु पीलै,जां ना संदेह करा।
\v 30 कैईनिकि संसारैरि जैति एन्हा सभन्यां चीजा केरि खौजि मझ रीहंथी : जां तुआडा बाबा जांणता कि तुआंनि एन्हा हौरा चीजा कैरी जैरुरत आ।
\v 31 पर तैसैरै राजेरि खौजि मझ रैहा, ता ऐकेई चीजै बि तुआंनि मैई गैहणि।
\s सुरगैरा धन
\p
\v 32 हे हैलकै झुंड, मेई डरै, कैईनिकि तुआडै बबानि ऐकियूं भांऊं कि तुआंनि राजियै दै।
\v 33 अपडी सैंम्पैति बैचि करि दांन करि दिया; जां अपडै तेईनि एतियै बैटुवै बणा जै पुरांणैं न भूंतै, अर्थात सुरगाह पिन ऐतिया धन किठा करा जै घटता ना जां जैस किन चौर ना गांथा, जां कीडा न बिगाडता।
\v 34 कैईनिकि जैडि तुआडा धन आ, तैडि तुआडा मन बि लगि रीहणां।
\s जागतै रैहा
\p
\v 35 तुऐडी कमरि बैनयौरि रिहा जां तुआडै दियै जाअतै रीहा,
\v 36 जां तुऐ तैन्हां मेहिणुआं समान बणा जै अपडै सुऐंमिरी बाट तकांतै भुया कि सै बियाह किना केखणि एईछैला, कि सै एईछि करि दुआर खैटखैटैया ता तुरंत तैसैरै तेईनि खौलि दिया।
\v 37 धन्य आंतै सै दास जै सुआंमि एइछि करि जागतै तैकैया, अऊं तुआंनि सच बौलता कि सै कमर बहनि करितैन्हांनि भौजन कानानि बैशाऐला, जां पास एईछि करि तैन्हैरि सेवा करैला।
\v 38 अगर सै रातिरै दुऐम या तिरियैं पैहरा एईछि करि सै जागतै पाई ता सै दास धन्य आंतै।
\v 39 पर तुऐ ऐ जांणि रखा कि घरैरा सुआंमि जाणता कि चौर कुसै घैडी एईछैला, ता जागता रीहंता जां अपडै घरा सैंध न लगणां दींता।
\v 40 " तुऐ बि तियार रैहा; कैईनिकि जैसै घैडी तुऐ सौचतै बिना , तैसै घैडि मेहिणुरा पुत्र एईछि गाहणां।
\s बिश्वाश जोगता या अविश्वाश जोगता दास
\p
\v 41 " तां पतरसै बौलु, हे परमेश्वर, किया ऐकिया द्रष्टांत तु असुंऐं सुण या सभन्यां सुण बौलता आ।
\v 42 "परमेश्वरै बौलु, सै विश्वास ऐरै योगियै जां बुधिमांन भण्डारी कैणु आ,जैसैरा सुआंमि तैस दास चाकरा पिन सरदार ठैरैहिया कि तैन्हांनि टैंमा पिन भौजन समागरि दिया।"
\v 43 धन्य धिनियैं आंतै सै दास, जैसनि तैसैरा सुआंमि ऐईछि करि ऐतियूं ऐ कातै लैहिया।
\v 44 अंऊं तुआं सुण सच बौलता आ सै तैसनि ऐपडी सैरि सैंम्पेति पिन ऐधिकैरि ठैहराला।
\v 45 पर अगर सै दास मना सौचणा लैग्या कि मिंडा सुआंमि एईणां मझ देरी आ काता, जां दासानि जां दैसियानि मांनां जां पिटणां लैग्या,जां खांणा पींणां जां पियाकड भूंणां लैग्या।
\v 46 तां तैस दासैरा सुआंमि ऐतैई धियैडी, जां सै तैसैरि बाट न जौंहथा रिहा,जां ऐतैई घढी जैसै सै जांणता न भुया, एईछैला जां तैसनि भारी दंड दी करि तैसैरा भाग अविश्वासि सुण ठैहरेयूंणां।
\v 47 भुया,सै दास जै स्वामीरी इच्छा जांणता थ्या कनै तैयार न रिहान तैसैरि इच्छाई अनुसार चला। एईछैला जां तैसनि भारी दंड दी करि तैसैरा भाग अविशुवैसिया सुण ठैहरेयूंणां।
\v 48 पर जै नं बुझी करि मार खाणैरै योगियै कम कैरया तैस थौडी मार खांणि। ऐठणिरै तेईनि जैसनि बडू दितौरु आ, तैस किना तैस किना बडू मैगियूंणुं; जां जैसनि बडु सौंपियौरु आ तैस किना लीयूंणुं।
\s यीशुरै एईणैरा परणांम
\p
\v 49 अंऊं धैरति पिन आग लांणा याऊरा; जां कुतु चांहता कि केबल ऐकियूं कि एमींह सुलगि गांथी!"
\v 50 मूं ता अक बपतिस्मा आ लीणां, जां जेखणि तेईनि भुई लिया तां तेईनि अंऊं कैतेई पीडै मझ रीहंणा।
\v 51 किया तुऐ समझतै कि अंऊं धैरति पिन मिलाप करांणा आ यायूरा? अंऊं तुआं सुण बौलता कि, न वरना अलग करांणा आ याऊरा।
\v 52 कैईनिकि एमींह किना एकि घरा मझ पंज जणैं ऐपु मझ बिरौध रखैलै, तरा दुईं सुण जां दो तरिइं सुण।
\v 53 " बब पुत्रा सेईतै,पुत्र बबा सेईतै बिरौध रखैला; मा छौकरि सेईतै, छौकरि माई सैईतै, शैशु नुहैं सुण, नुह शैशु सेईतै बिरौध रखैलि।
\s टैंमैरै लछण
\p
\v 54 " तैनि भीडी सुण बि बौलु, जां तुऐ बदआनि पशचमि किनां उठतै तकांतैता झट बौलतै कि झडी एईणीं, जां ईंऐं भूंतु;"
\v 55 जां दक्शिणां किना बियार चलति तकांतै ता बौलतै कि लू चलणी, जां तीऐं भूंतु।
\v 56 हे कैबटियो, तुऐ धैरति जां सुरगैरै रूपा रंगाष मझ भैद करि सकतै ता, पर ऐस युगैरै बिशियै मझ किना भैद कांना जांणतै?
\s अपडै मुदैई सुण समझौता
\p
\v 57 तुऐ ऐपु निरणिये किना करि लींतै कि ठीक कुतु आ?"
\v 58 जैखणि तु अपडै मुदेई सुण सरदारा किन गांथा मैल आ ता बतै मझ तैस किना छुटणैरि कौशीश करि लै। ईं ना भुया कि सै ताऊंनि न्याय किन छिकि करि लै गैहिया, जां न्याय तऊनिं सिपैहियांनि सौंपिया, जां सिपाहि ताऊनि जैली मझ सुटि दिया।
\v 59 " अंऊं तुआं सुण बौलता कि जैखणि तेईनिंतु दमडि-दमडि भरि नां दैला तां तेईनि तैडांह किनां छुटि ना सकता।
\c 13
\s मन फैरा या नाश भुआ
\p
\v 1 तैस टैंमा किछ लौक एईछि पियै, जां तैस सुण तैन्हां गलीतिया कैरि चरचा कांना लगै, जैन्हां कैरा खूंन पिलातुसै तैन्हैरै बैलिदांना सुण मिलाउरा थ्या।
\v 2 "ऐकियूं शुणी तैनि तैन्हां सुण उतरा मझ ऐकियूं बौलु,किया तुऐ समझतै कि ऐकियै गैलीली जां सभन्यां गैलिलिया किनां जादा पापी थ्यै कि तैन्हां पिन ऐतैई मुसीबत पैई?"
\v 3 अऊं तुआं सुण बौलता कि न; पर तै मन नां फैरैलै ता तुऐ सभ बि ऐसै रीति ला नशट भूंणैं।
\v 4 या, किया तुऐ समझतै कि सै अठाहरा जणैं जैन्हां पिन शीलौहैरा गुमट गिरा, जां सै दैबी करि मरि गियै यरुशलेमैरै जां सभ रीहणै बा आ किना जादै पापि थ्यै?
\v 5 अऊं तुआं सुण बौलता कि न; पर अगर तुऐ बि मन न फैरैलै ता सभ बि ऐसै रीति ला नशट भूणैं।
\s फलै बगैर अंजीरैरै बुटैरा दृष्टांत
\p
\v 6 "फिरी तेनि ऐकिया द्रष्टांत बि बौला, कुसकेरि ऐंगूरेरि बैडी मझ अक अंजीरैरु बुट लगौरु थियूं। सै तैस मझ फअ तौपणां या, पर नं मैआ।"
\v 7 "तां तैनि बैडिरै रखबाऐ सुन बौलु, तका अऊं तरींह साला किना ऐस अंजीरैरै बुटा मझ फअ तौपणां एईंता पर नां पा। ऐस बढी सुट कि ऐकिया जैमीनिनि बि कोईनि रोकि रैखिया?"
\v 8 "तैनि तैन्हांनि उतर दिता,हे सुआंमी ऐसनि ऐस साला हौरा रीहणां दै कि अऊं ऐसैरै चौऊऔ किनारै खंणी करी खाद सुटौ।
\v 9 "अगर फैईया ता भला, नं ता तैस बढी सुटै।
\s सबतेरि धियैडि कुबडि जनांनि ठीक कांनि
\p
\v 10 सब्तेरि धियैडी सै एकि आराधनलया मझ उपदैश थ्या काता।
\v 11 तैडि अक जनांनि थी जैसनि अठाहरा साला किना अक कमजौर कांनैं बाई दुष्ट आत्मा लगौरि थी, जां सै कुबडी भौ ग्याऊरि थी, जां कुसै रीति ला सिधि नां भुई सैकति।
\v 12 "यीशु तैसै तका करि सै शदाई जां बौलु,हे नारी तु ऐपडी केमजोरि किनां छुटि गैई।
\v 13 तां तैनि तैसै पिन हथ रखै, जांह सै झट सिधि भौ गैई जां परमेश्वरैरि बैडियैई कांना लगि।
\v 14 "ऐठणिरै तैईनि कि यीशु सब्तेरि धियैडि सै ठीक कियाऊरि थी, आराधनालैरा सरदार रिसयाकर लौका सुणं बौलणा लगाह, छी धियैडी ऐंति जैत मझ कंम कांनु चेईंतु, जां तैन्हां धियैडिया मझ एईछि करि चंगै भुआ, पर सबतेरि धियैडि नां।
\v 15 "ऐकियूं शुणि करि परमेश्वरै उतर दिता, हे कैबटियौ कि सब्तेरि धियैडि तुआं मझ हर अक अपडै दांता गधैनि थांना किना खौलि करि पांणी पुआंणा न लैई गांथै?"
\v 16 ता किया उचित नां थियूं कि ऐकैई जनांनि जै अब्राहंमैरि छौकरि आ, जै शैतानै अठाहरा साला किनां बनिह रखौरि थी, सब्तेरि धियैडी तैस बंधनां किना छैडैई गांथी?
\v 17 जैखणी तैनि ऐकैई गलै बौलि ता,तैसैरे सारै बिरौधि शरमा गियै, जां सारी भीअड तैन्हां महिमैरै कमा ला जै सै काता थ्या, खुश भूई।
\s राईरै दांणैरा दृष्टांत
\p
\v 18 "फिरी तैनि बौलु,परमेश्वरैरा राजियै कौस साई आ? जां अऊं तैसैरि उपमा कौस सुण दिऊं?"
\v 19 " सै राईरै एकि दांणै समान आ, जै किनकियै मैहिणुं लैई करि ऐपडी बैडि मझ बंऊं : जां सै मोटई करि बुट भौ गियूं, जां सुरगैरै चिडुऐ तैसैरि डैईया पिन बसैरा किया।
\s खमीरैरा दृष्टांत
\p
\v 20 "तैनि फिरि बौलु, अंऊं परमेश्वरैरै राजियैरि उपमा कौस सुण दिऊं?"
\v 21 "सै खैमीरैरै समांन आ, जैसनि कुसकेई जैनैंनि लै करि तरींह पसेरि ऐटु मझ मैऊ, जां भूंतै- भूंतै सारु अटु खमीर भौ गियूं।
\s सकेत दुआर
\p
\v 22 सै नगरा- नगरा, गरां- गरां भौ करि उपदैश काता यरुशलेमा धैरै गाहंथा थ्या,
\v 23 "ता कुनकियै तैस किनां पुछु,हे परमेश्वर, किया उदार पांणै बाऐ गट आंतै? तैनि तैन्हां सुण बौलु,"
\v 24 सकेत दुआरा किना अंतरनि गाहणैरि कोशीश करा,किऔंकि अऊं तुआं सुण बौलता कि बडा गाहणुं चाहणुं जां ना गाहई सकणैं।"
\v 25 "जैखणि घरैरा परमेश्वर उठी करि दुआर बंद करि चुकौरा भुआ, जां तुऐ भेईर खैडियोरै दुआर खटखटा करि बौलणां लगाह, 'हे परमेश्वर असैडै तैईनि खौलि दै, 'जां सै उतर दिया, अऊं तुआं न जांणता, तुऐ कौढां आंतै?
\v 26 तां तुआं बौलणा लगणुं, अई तिंडै सांमणैं खंऊं पितु जां तीं असैडै बजारा मझ उपदैश किया।'
\v 27 पर तैस बौलणुं,अऊं तुआं सुण बौलता, अऊं नां जांणता तुऐ कौढांह किनां आंतै। 'हे अधरम काहनाहरो, तुऐ सभ मूं किना दूर भुआ।'
\v 28 तैडि रूंणूं जां दंत चापणैं भूंणैं, जैखणि तुऐ अब्राहीम जां इसहाक जां याकुब जां सभ भविष्यवक्तानि परमेश्वरैरै राजियै मझ बैठौरै, जां अपडै आपानि भैईर कढौरै तकालै;
\v 29 जां पूरबा जां पशचिमा; उतरा जां दकशिणा किना लौका एईछि करि परमेश्वरैरै राजियैरै भौजा मझ भागि भूणैं।
\v 30 "जां तका किछ पिछलै आंतै सै पिहिलै भूंणै,जां किछ जै पेहिलै आंतै, सै पिछलै भूंणैं।
\s हेरोदेसैरि दुष्मणि
\p
\v 31 "तैसै घैडि किछ फरिसियै एईछि करि तैस सुन बौलु, ऐढांह किना निकीइ करि चलि गअ, कैईनिकि हेरोदेस ताऊंनि मारि सुटणां चांहथा आ।
\v 32 "तैनि तैन्हां सुण बौलु, गहि करि तैस गिदडा सुण बौलि दिया कि तका अऊं आज जां दौतीं दुष्ट आत्माईनि कढता जां बिमारानि चंगा काता, जां तीसरि धियैडि अपडा कम पूरा करैला।"
\v 33 तांबि मूनि आज जां दौतीं जा पैरशुंईं चलणु जैरुरि आ,कैईनिकि भौ न सकतु कि कौ भविष्यवक्ता यरुशलेमा किना भेईर मैरि गैहिया।
\s यरुशलैमैरै तेइनि विलाप
\p
\v 34 हे यरुशलेम! हे यरुशलेम ! जै तु भविष्यवक्तानि मारि छडता आ, जां जै ताऊ किन भेईजि गियै, तैन्हां पिन पथरावा काता आ, केथरि बारि मीं चांऊं कि जीं कुखडी अपडै बच्चानी अपडै पखा हैट किठा काति,तींऐ अऊं तिंडा बच्चानी किठै करूं, पर तीं ऐ न चाहूं।"
\v 35 "तका, तुआडु घर तुआडै तेईनि उजाडी छैडियूंतु, जां अऊं तुआं सुण बौलता: जाम तेईनि तुऐ न बौलैलै, धन्य आंतै सै जै परमेश्वरैरै ना ला एईंता, तां तेईनि तुऐ मूंनि कैदि ना तकालै।
\c 14
\s फरीसीरै घरा मझ यीशु
\p
\v 1 फिरि सै सब्तेरि धियैडी फरिसिया कैरै सरदारा मझ कुसकैरै घरै रोटि खाणा ग्या; जां सै तैसैरि घाति मझ थ्यै।
\v 2 तैडि अक मेहिणु तैसैरै सामणै या, जैस जलंधरैरा रौग थ्या।
\v 3 "ऐत पिन यीशु व्यवस्थापकानि जां फरिसिया सुण बौलु,किया सब्तेरि धियैडि कांनु ठीक आ किनां?
\v 4 पर सै चुपचाप रियै। तांतैनि सै छुई करि चंगाह किया जां गांहणां दिता।
\v 5 "जां तैन्हां सुण बौलु, तुआं मझ ऐतिया कैणु आ, जैसैरा गधा या दांत खडै मझ गिरि गैहिया जां सै सब्तेरि धियैडि तैस छुंई भेईर न केढिया?
\v 6 सै एन्हा गलअ कैरा किछ जुबाब न दी सकै।
\s नम्रता जांह पराहुंणा कैरा सत्कार
\p
\v 7 जेखणि तैनि तकाऊं कि शदाऊरै लौक कीं, कीं मुखियै मुखयै जगाई चुणौरी ऐति ता अक दरिशटांत दी करि तैन्हां सुण बौलु,
\v 8 जैखणि ताऊनी कौ बियाह मझ शिदैईया, ता मुखिया ठाहरि मेई बेशता, कौडकियांन ईं न भौ गैहिया कि तैनिताऊ किनां बि कौसकियै बडैनि नियौता दितौरा भुईया,"
\v 9 जां जैनि ताऊंनि जां तैसनि दौइयौनि नियौता दितौरा आ, एईछि करि ताऊनि बौलिया ऐसनि ठाहर छड, 'जां ताऊनि लज्ज भौ करि सभन्यां हेटिं ठाहरि बेशणु पुया।
\v 10 पर जेखणि ताऊनी आज्ञा दिया शिदैया ता महिमा सभन्यां हेटीं जगाई बेश, जेखणि सै जैनि ताऊनिं नियौता दितौरा, एईछिया, ताऊंनि बौलिया, 'हे मितर, अघरयालीं ग ई बेश, 'तां ताऊ सुण बेशणाहरा मझ तिंडि बैडियैई भूंणी।
\v 11 "कैईनिकि जै कौ अपडै आपानि बडा बणाला, सै हैलका कैरियूंणां, जै कौ अपडै आपानि हैलका बणाला सै बडा कैरियूंणां।
\v 12 "ताम तैनि अपडै नियौता दीणैंबाऐ सुण बि बौलु, जैखणि तु धियैडिरा या रातिरी रोटी खैया, तां अपडै मितरा या भैया या परिवारा या धैनिं ग्रांऊंवालानि मेईं शिदाई, कौडकियांन ऐतियूं न भौ गैहिया सै बि ताऊनिं नियौता दिया, जां तिंडा बदला भौ गैहिया।"
\v 13 पर जेखणी तु भौग कैरया ता कंगालानि, टुंडानि लंगडानि जां कांणानि शिदा।
\v 14 तां तु धन्य भूंणां, किऔंनि तैन्हां किन ताऊनिं बदला दीणैंनि किछ न आ, पर ताऊनिं धर्मियांनि जी उठणा किना बाद ऐसैरा फअ मेईणां।
\s बडै भौजैरा दृष्टांत
\p
\v 15 "तैस सुण भौग कानाहरा मझ एकि ऐकैई गलै शुणि करि बौलु,धन्य आ सै जै परमेश्वरैरै राजा मझ रोटि खाला।
\v 16 " तैनि तैससुण बौलु, कुनकियै मेहिणु बडा भौज दिता जां बडै शिदाई।"
\v 17 जेखणि रोटि तियार भौ गेई तां तेनि अपडै दासा सुण शिदाऊरा मेहिणुआंनि बुलावा भेईजा, 'एईछा ऐबै भौज तियार आ।'
\v 18 "पर सै सारैरै सारै माफी मगणा लगै। पेहिलै तैसनि बौलु, मीं पट्टी मुलैरी आ लियाऊरि, जां जैरूरि आ कि तैसै तकांऊं, आंऊं ताऊ सुण विनति काताकि, मूनि माफ करि दै।"
\v 19 दूसरै बौलु मीं पंज जौहडै दांत मुलैरि आंतै छडौरे जां तैन्हां परखणा गाहंथा, आंऊं ताऊ सुण विनति काताकि मूंनि माफ करि दै।
\v 20 एकी हौरै बौलु मीं बियाह आ कियाऊरा, आंऊं न एईछि सकता।
\v 21 तैनि दासै एईछि करि अपडै सुऐंमिनि ऐकेई गलै शुणैई। तां घरैरै सुऐंमी गुसै मझ एईछि करि अपडै दासानि बौलु , 'नगरैरै बजारा कनै गैईया मझ छुंई गाहई करि कंगाहलानि, लंगडानि, कांणानि, टुंडानि ऐडी लैई आ।,
\v 22 "दासै फिरि आज्ञा दिति बौलु, हे सुआंमी, जीं तीं बौलौरु थियूं, तींऐ आ कियाऊरू; जां फिरि बि ठाहर आ।"
\v 23 " सुऐंमी दासानि बौलु, सिडकै जां बाडा मझ गाह जां लौकानि मैजबौर करि- करि लै आ तांकि मिंडु घर भैरि गैहिया।"
\v 24 "किंयौंकि आंऊं ताऊ सुण बौलता तैन्हां शिदाऊरा लौका मझ कौ मिंडै भौजानि न चखैला'।
\s चैला बणनैरु मुल
\p
\v 25 "जेकणि बडी भीड तैस सुण गाहंथी थी, तां तैनि पिचाहलीं मुडी करि तैन्हां सुण बौलु,
\v 26 अगर कौ मूं किन एईछिया जां अपडै माई बबा, लैडी जां बच्चा जां भैया जां भीणियां बरना तैस अपडै प्राणानि बि अपरियै न सैमझिया, तां सै मिंडा चैला न भुई सकता,
\v 27 जां जै कौ अपडा क्रूस न चुकिया जां मूं पिचाहलीं न एईछिया,तैस सै बि मिंडा चैला न भौ सकता।
\v 28 तुआम मझ कैणु आ जै गढ बणाणां चांहता आ, जां पेहिलै बेशी करि खरच ना जोडिया कि पूरा कानां मझ समरथ्या मूं किन आ किना आ?"
\v 29 कौडकियांन ईं ना भुयाकि जाम सै नींह रखि दिया पर तियार न करि सैकिया, ता सब तकांणाहर ऐकियूं बौलि करि तैस ठटठा मझ उडाणा लगै,
\v 30 ऐकिया मेहिणु बणाणां ता लगाह पर तियार न करि सका ?
\v 31 या कैणु राजा आ जै हौरै राजै सुण जुध कांना गाहंथा भुया, जां पेहिलै बिचार न करि लिया जै बीह हजार मूं पिन चढाई एईंता किया आंऊं दश हजार लै करि तैसैरा संमणा करि सकता कि न?
\v 32 न ता सै दूर रैहि करियै दौतानि भेईजि करि मिलाप कांनां चांहथा।
\v 33 तैसै रीती ला तुआं मझां जै कौ अपडू सभ किछ तियागी ना दिया, सै मिंडा चैला न भौ सकता
\s सुआदै बगैर लूंण
\p
\v 34 लूंण ता ठीक आ, पर लूंणैरा सुआद बिगडी गैहिया ता, सै कुसै चीजै ला नमकीन कैरियूंणूं।"
\v 35 सै न ता जैमीनिरै जां न खादैरै कमां एईंता तैसनि ता लौक भेईर सुटि दींतै। जैसैरै शुणनैरै कंन भुईया सै शुणि लिया।
\c 15
\s हैरैयोउरि भैडैरा दृष्टांत
\p
\v 1 सारै चुंगी लीणाहर जां पापी तैस किन एइछियां कैरिंथ्यै तांकी तैसैरि शुणिया।
\v 2 " पर फरिसि जां शास्त्री कुडकुडाकरि बौलणा लगै, ऐकिया ता पापिया सुण मिलता जां तैन्हां सेइतै खांता बि आ।
\v 3 तां तैनि तैन्हां सुण ऐकिया दरिशटांत बौला,
\v 4 तुआं मझ कैणु आ जैसेरि शाऊ भैडै ऐंति, जां तैत मझां अक हैरैई गैहिया, ता निढयानवैंनि जंगला मझ छडि करि, तैसै हैरैयोऊरिनि जां तेईनि मैई न गैहिया तौपता न रैहिया?"
\v 5 जाम जेखणी मैई गाहंथी, तां बडै आनंद सेईतै तैसै मुंढै पिन चुकि लींता,
\v 6 जां घरै एईछि करि मितरांनि जां नगरवालानि किठै करि- करि बौलता, 'मूं सुण आनंद करा, कैईनिकि मिंडि हैरैयौऊरु भैड़ मैई गैई।
\v 7 "आंऊं तुआं सुण बौलता, कि ऐसै रीति ला अक मन फेनै बाऐ पापिरै बिशियै मझ बि सुरगाह मझ याऊता आनंद भूणां, जियाऊता कि निढयानवैं ऐतियै धर्मियां कैरै बिशियै मझ न भूंता, जैन्हां मन फैरनैरि जैरुरत ना।"
\s सुउटियोउरै सिक्कैरा दृष्टांत
\p
\v 8 या कैणुं ऐतैई जनानि भूंणी जैसै किन दश सिकै भूया जां तैत मझां अक सुटि गैहिया, जां सै दीया जाई करि जां घर झाड़ी करि, जेखणि तेईनि न मैई गैहिया दिल ला करि तौपती न रेहिया?"
\v 9 "जां जेखणि मैई गाहंथा ता सै ऐपड़ी सहैलिया जां नगरवाला किठा करि- करि बौलति कि, मूं सेईतै आनंदकरा। कैईनिकि मिंडा सुटियोउरा सिका मैई ग्या।'"
\v 10 "आंऊं तुआं सुण बौलता कि, ऐसै रीति ला अक मन फैरनै बाऐ पापिरै बिष्यै मझ परमेश्वरैरै स्वर्गदूता कैरै सामणै आनंद भूंता।"
\s डौल्लि पुतरैरा दृष्टांत
\p
\v 11 " फिरि तैनि बौलु, कौसकियै मेहिणुरै दो पुत्र थ्यै।"
\v 12 तैन्हां मझां हैलकै बबा सुण बौलु, हे बाबा, सैंम्पैति मझ जै हिसा मिंडा आ सै मूनि दी दिया।' तैनि तैन्हांनि अपड़ी धन सैंम्पैति बंडी दिति।
\v 13 बैड़ी धियैड़ी न थी भोरि कि ता हैलका पुत्र सभ किछ किठु करिकरि दूर दैशानि चलि ग्या, जां तेदी कुकरमां मझ अपड़ी सैंपेति उडा दिति।
\v 14 जां सै सभ किछ खर्च करि बेठा, तां तैस दैशा बडा अकाअ पिया, जां तेदी कंगाहल भौ ग्या।
\v 15 एठणिरै तेईनि सै तैस दैशैरै निवैसिया मझाम एकिरै एदि गाहहि पिया। तैनि सै ऐपड़ी पैटि सूंर चांनैरै तेईनि भेइजा।
\v 16 जां सै चांहथा थ्या कि तैन्हां फैईया किना जै सूंर खांते थ्यै अपड़ु पैट भैरया; जां तैसनि कौ किछ ना दिईंथ्या।
\v 17 जां सै अपड़ै आपा मझ या, तां बौलणा लगाह, ' मिंडै बाबैरै कितनै मजदूरानि भौजना किना जादा रौटि मेईंथी, जां आंऊं ऐडि भुरुखणा मरता आ।
\v 18 मूं ऐबै उठी करि अपड़ै बाबै किन गाहणुं जां तैस सुण बौलणु कि बाबा मीं सुरगैरै बिरौधा मझ जां तिंडी नजरि मझ पाप कियाऊरा आ।
\v 19 ऐबै ऐस योगियै न रीया कि तिंडा पुत्र शुणैइयौ, मूं अपड़ै मजदूरा साही रखि लै।'
\v 20 तां सै उठि करि अपड़ै बाबै किनि चला सै एभीं दूर ए थ्या कि, तैसैरै बाबै तैस तका करि तरस खा, जां दाऊड़ी करि सै गऐ ला, जां चुमां दिता।"
\v 21 " पतरै तैस सुण बौलु,बाबा मी सुरगैरै बिरौधा मझ, जां तिंडि नजरि मझ पाप आ कियाऊरा, जां ऐस यौगियै न रेहा कि तिंडा पुत्र बौलैऊं ।'"
\v 22 "पर बाबै अपड़ै दासानि बौलु, छुईं छैअ किना छैअ लिकड़ कढि करि ऐसनि लावा, जां ऐसैरै हथा अंगुठी जां पैईड़आ जुती लावा।"
\v 23 जां पाऔरा जानबे अणी करि मारा तांकी आई खैया जां आनंद मैनैया।
\v 24 कैईनिकि ऐकिया मिंडा पुत्र मरि थ्या ग्याऊरा,फिरी जी ग्या सुटि ग्याऊरा थ्या, फिरी मैई ग्या। जां सै आणंद काना लगै।
\v 25 पर तैसैरा बडा पुत्र पैटी थ्या। जेखणि एईंता घरा नीड़ पूजा, तां तैनि गाहणै बजाणैरा, जां नचणैरा शब्द‍ शुणै,"
\v 26 " जां तैनि एकि दासानि शिदा करि पुछा, ऐ कुतुआ भूंतु?"
\v 27 " तैनि तैस सुण बौलु, तिंडा भा याऊरा आ, जां तिंडै बाबै पाऔरा जानबर बढाई सुटौरा आ, ऐठणिरै तैईनि कि सै भला चंगाह मैआ।'"
\v 28 ऐकियूं‍ शुणी करि सै गुसै ला भैरि ग्या, जां अंतर गांहणु ना चाहुं, पर तैसैरा बाबा भेईर एईछि करि तैस मनाणा लगाह।
\v 29 तैनि बाबैनि जुबाब दिता, तका आंऊं ऐथरै साला किना तिंडी सेवा काता आ, जां कैदि बि तिंडी आज्ञा ना टाई, तां बि तीं मूनि अक बैकरिरा बच्चा न दिता ,कि आंऊं अपड़ै मितरा मझ आनंद काता।
\v 30 पर जाम तिंडा ऐकिया पुत्र जैनि तिंडि धन सैंम्पैति रैंडिया मज उडा दिति।, जां या ता तैसैरै तेईनि तीं पाऔरा जानबर बढाई दिता।'
\v 31 तैनि तैस सुण बौलु, 'पुत्र तु सदा मूं सेईतै आ; जां जै किछ मिंडु आ सै तिंडु आ।
\v 32 "पर ऐबै आनंद कानां चेहिंता जां मघन भूणुं चेहिंतु , कैईनिकि ऐ तिंडा भा मरि ग्याऊरा थ्या, फिरि जी ग्या; सुटि ग्याऊरा थ्या, फिरी मैई ग्या'।
\c 16
\s चलाक भंडारि
\p
\v 1 " फिरी तैनि चैला सुण बि बौलु, कौसकियै धनवानैरा अक भण्डारी थ्या, जां लौकै तैसैरै सांमणै तैस पिन ऐकिया आरौप ला कि सै तिंडी सारी संपैती उडा दींता।"
\v 2 "जां तैनि शिदा करि बौलु, ऐकियूं कुतु आ जै आंऊं तिंडै बारै मझ शुणता आ? अपड़ै भंडार पनैरा लैखा दै, कैईनिकि तु ऐबै आघै भंडारी न रैहि सकता।"
\v 3 "तां भण्डारी सौचणा लगाह, ऐबै आंऊं कुतु कैरूं?कैईनिकि मिंडा सुआंमी भंडार ऐरा कंम मूं किना लै लींता आ । मिटि ता मूं किना खैणियूंति ना, जां भिख मगणानि मूं लज्ज लगती।"
\v 4 आंऊं समझी ग्या कि कुतु कारैला, तांकी जां आंऊं भंडार ऐरै कमा किना कैढियूंणा ता लौक मूं अपड़ै घरा मझ लै लिया।'
\v 5 तां तैनि अपड़ै सुऐंमिरै दैनदार अक- अक करि शिदाई, पेहिलै किना पुछु, 'ताऊ पिन मिंडै सुऐंमिरा कैथरा करज आ?'
\v 6 तैनि बौलु, 'शाऊ मण तैल,'तां तैनि तैस सुण बौलु, 'अपड़ा खाता लै जां बेशि करि झट पंजाह लिखि दै।'
\v 7 फिरि तैनि दूसरै किना पुछू, 'ताऊ पिन क्यौउता करज आ?' तैनि बौलु शाऊ मण किणक, तां तैनि तैस सुण बौलु , 'अपड़ा खाता बही लै जां ऐशी लिखि दै।'
\v 8 सुऐंमी सैकिया अधरमी भण्डारी रि परशंसा की कि तैनिचैलैकि सुण कम किया। कैईनिकि ऐस संसारैरै लौक अपड़ै टैंमैरै लौका सुण रीती- विहवहारा मझ जियौतिरै लौका किना जादै चलाक थ्यै।"
\v 9 " जां आंऊं तुआं सुण तैस बौलता, अधरमैरै धनै ला अपड़ै तेईनि मितर मणा लिया, तांकि जां सै गाहंथा रिहा ता सै तुआंनि अंनंत मंडप मझ लैई लिया।"
\v 10 जै थौड़ु- थौड़ु विश्वास आ, सै बड़आ मझ बि सचु आ जां जै थौड़ा- थौड़ा मझ अधरमी आ सै बड़आ मझ बि अधरमी आ।
\v 11 एठणिरै तेईनि जां तुऐ अधरमैरै धना मझ सच्चै विश्वास न ठैहरै, ता सच्चा धन तुआंनि कैणु दैला?
\v 12 जां अगर तुऐ परायै धनै ला सच्चै विश्वास ऐ न ठैहरै ता जै तुआड़आ, सै तुआंनि कौस दीणा?
\v 13 कौ दास दुंईं सुऐंमियां कैरि सेवा न करि सकता : कैईनिकिसै ता एकि सुण बैर ता हौरै सुण‍ प्रेम रखैला; या एकि सुण मिई रैहला हौरैनि तुछ समझैला। तुऐ परमेश्वरैरि जां धनैरि दौइयौ कैरि सेवा न करि सकतै।
\s यीशुरै कुछ उपदैश
\p
\v 14 फरिसि जै लैइची थ्यै, ऐकैई सैरि गलै शुणि करि तैसनि ठठा मझ उडाणा लगै।
\v 15 " तैनि तैन्हां सुण बौलु, तुऐ ता मेहिणुअं कैरै सामणै अपड़ै आपानि सच्चा ठैहराहते, पर परमेश्वर तुआड़ै मनानि जाणता आ,कैईनिकि जै चीज मेहणुं किन महांन आ, सै परमेश्वरैरै नीड़ एईड़ी आ।"
\v 16 व्यवस्था जां भविष्यवक्ता यूहनै तेईनि रियै: तैस टैमां किना परमेश्वरैरै राजयैरा सुसमाचार शुणैइयूंथा, जां हर कौ तैत मझ प्रबलताई सुण परवेश काता ।
\v 17 सुरगैरा जाम धैरतिरा टाई गाहणां व्यवस्थाई
\v 18 जै कौ ऐपड़ी लैड़ी छडी करि हौरि सुण बियाह काता, सै व्यभिचार काता, जां जै कौई ऐतैई छडोरि जैनैनि सुण बियाह काता सै बि व्यभिचार काता।"
\s धैनि मेहिणुं कनै गैरीब लाजर
\p
\v 19 अक धनवांन मेहिणु थ्या जै बैंजनि लिकड़ै जां मलमल लैईंथ्या जां रौज सुख विलास जां धूंमधामि सुण रिहिंथ्या।"
\v 20 लाजर नाईंऐरा अक कंगाहल जखमा ला भैरियौउरा तैसैरि डेवड़ी पिन छडी दियूंथ्या,
\v 21 जां सै चेंहिथ्या धनमानेरै मैचा पिना जुठै ला अपड़ा पैट भैरया, ऐड़ी तेईनि कि कुतै बि तैसैरै जखम चैटींथ्यै।
\v 22 ऐतियूं भूं कि सै कंगाल मरि ग्या, जां स्वर्गदूतै सै लै करि अब्राहीमैरि खोखा मझ रखि दिता। सै धनवांन बि मरा जां दैबैई ग्या,
\v 23 जां अधोलौका नरका मझ तैनि पीड़ै मझ पियाउरै अपड़ै टीरै खड़ै कियै, जां दूर किना अब्राहीमेरी खोखा लाजर तका।
\v 24 " तां तैनि पुकारि करि बौलु, हे बाबा अब्राहीम मूं पिन दया करि- करि लाजरानि भेईजी दै, तांकी सै अपड़ी अंगुलिरा शिरा पैणि मझ सैलि करि मिंडि जिभैनि ठंडा कैरया, कैईनिकि आंऊ ऐसै जुआलाई मझ तड़पता आ।
\v 25 पर अब्राहीमै बौलु, 'हे पुत्र 'याद कर कि तु अपड़ी जिन्दगि मझ अच्छी चीजै लै आ बैठौरा, जां तींऐ लाजर बुरि चीजै: पर ऐबै सै ऐड़ी शांति पांता जां तु तड़फता।
\v 26 सैरि गलै छड असैड़ै जां तुआड़ै बिच अक भारि खडा आ कि जै ऐढ़आ किना ऐस पार ताऊ किन गाहणां चैहिया, सै न व्यवस्था गाही सैकिया। जां ना कौ तैढ़आ किना असूं किन एईछी सैकिया।
\v 27 तैनि बौलु, 'ता हे बाबा, आंऊम ताऊ सुण विन ति काता कि तु तैसनि मिंडै बाबैरै घरै भेईज,
\v 28 कैईनिकि मिंडै पंज भा आंतै; सै तैन्हैरै सांमणै एन्हा गला कैरि उगाहई दिया, जां ईं न भुया कि सै बि ऐसै पीड़ेरि ठाहरि गैहिया।
\v 29 अब्राहीमै तैस सुण बौलु, 'तैन्हां किन ता मौसेरि जां भविष्य वक्तेरि किताबि ऐंती, सै तैन्हैरि व्यवस्था शुणिया।'
\v 30 तैनि बौलु, व्यवस्था, 'हे बाबा अब्राहीम अगर कौ मौरा मझा तैस किन गैहिया ता तैन्हां मन फैरना।'
\v 31 तैनि तैस सुण बौलु, 'जां सै मूसैरि जां भविष्यवक्ता कैरि न शुणतै, ता अगर मौरा मझां कौ जी बि उठिया तां बि तैसैरि न व्यवस्था मनणि।
\c 17
\s ठौकरिरा कारण बणना
\p
\v 1 "फिरी तैनि अपड़ै चैला सुण बौलु, भौ न सकतु कि ठौकर न लैग्या, पर हाय, तैस मेहिणु पिन जैसैरै कारण सै परिक्षा एईंती ऐंती।"
\v 2 जै एन्हा छोटा मझां कोसकोयैनि ठौकर खलांता आ, तैसैरै तेईनि ऐ भला भूंता कि चैकिरा पाट तैसैरू गाहऐ बतै लैटकैइयूंता, जांसै सैमुदरा मझ सुटी गांथा।
\v 3 सचैत रिहा; अगर तिंडा भैई पाप अपराध काता ता तैस समझा, झिड़कई जां अगर मन फैरिया ता तैसनि माफ कर।
\v 4 "अगर सै धियैड़ी मझ सै सत फैरा तिंडा पाप अपराध कैरया ता जां सतौ बार ताऊ किन फिरी एईछि करि बौलिया, आऊं पछतांता आ, ता तैसनि माफ कर।
\s बिश्वाश
\p
\v 5 "तां प्रेरित परमेश्वरा सुन बौलु, असैड़ा विश्वास बधै।
\v 6 "परमेश्वरै बौलु, अगर तुआंनि राईरै दांणा बराबर बि विश्वास भूंता, ता तुऐ ऐस शैहतौतैरै बुटा सुण बौलतै कि सीरै किना निकिइ करि सैमुदरा मज लगी गाह, ता सै तुआड़ी गल मनि लींता।"
\s एकि दासैरा करतव
\p
\v 7 तुआं मझ ऐतिया कैणु आ, जैसैरा दास हल चलांता बभुया या भैड़ै चाता भुया, जाम सै पैटि किना एईछिया ता तैस सुण बोलिया, झट एईछि करि रोटी खांणा बेश?"
\v 8 जां ऐ न बोलिया, 'मिंडा खांणा तियार कर, जां जेखणि तेईनि आंऊं खंऊं पिऊं तेखणि तेईनि पिठ बहनि करि मिंडि सेवा कर; ऐत किना बाद तु बि खा पी लैई?
\v 9 किया सै तैस दासैरा ऐहसांन मनैला कि धन्य तैनि सैहै कम कियै जैसैरि आज्ञा दितौरि थी?
\v 10 "ऐसै रीती ला तुऐ बि जेखणी तैन्हां सभन्यां कमा नि करि बेशे जैन्हां कैरि आज्ञा तुआंनि दितौरि थी, ता बौला, 'आई निकंम्मै दास आंतै; जै असूं कांनूं चेहिंतु थियूं आई सिरफ सैहै कियूं।
\s कौढैरै दस रोगि ठीक कांनै
\p
\v 11 ऐतियूं भूं कि सै यरुशलेमानि गांथै सामरीया जां गैलीलैरै बिच भौ करि गांथा थ्या।
\v 12 शुध कौसकियै गरां मझ गांथै तैसनि दश कौढ़ी मैऐ।
\v 13 "तैन्है दूर खड़ै भौ करि ऊंचै शबदा मझ बौलु, 'हे यीशु, हे सुआंमी, असूं पिन 'दया कर!
\v 14 "तैनि तैन्हांनि तका करि बौलु, गहा जां अपड़ै आपानि याजका किना लुहाआ।जां सै गांथै,गांथै शुध्द भौ गियै।"
\v 15 तां तैत मझां अक ऐकियूं तका करि कि आंऊं चंगाह भौ ग्या, ऊंचै शबदा मझ परमेश्वरैरि बैडियैई काता याह।
\v 16 जाम यीशुरै पैइड़आ पिन मुंहैरै भारै बेशी करि तैसैरा धन्यांबाद कांना लगाह; जां सै सामरी थ्या।
\v 17 "ऐत पिन यीशु बौलु, किया दशौ शुध्द न भुऐ, ताम फिरी सै नाऊ कौड़ी आंतै?"
\v 18 "किया ऐस परदेशी छडी हौरा कौ न निकआ जै परमेश्वरैरि महिमा काता?
\v 19 "तां तैनि तैस सुन बौलु, उठि करि चली गअ, तिंडै विश्वास तु चंगाह किया।
\s परमेश्वरैरै राजैरा आगमन
\p
\v 20 "जां फरिसियै तैस किना पुछु कि परमेश्वरैरा राजियै केखणी एईणां, तां तैनि तैन्हांनि जुबाब दिता, परमेश्वरैरा राज लुहाऐ रूपा मझ न ऐंईंता।"
\v 21 "जा लौका ऐ न बौलणु, तका इड़ी आ, या उड़ी आ।' कैईनिकि तका परमेश्वरैरा राज तुआड़ै बिच आ।
\v 22 "फिरी तैनि चैला सुण बौलु, सै धियैड़ी एईंणी,जैत मझ तुऐ मेहिणुरै पुत्रैरै धयैड़िया तैस मझ एकी धियैड़ीनि तकांणा चाहलै, जां न तका पालै।"
\v 23 "लौका तुआं सुन बौलणू, तका उड़ी आ!' या तका ऐड़ी आ!' पर तुऐ चली मेईं गांथै जां ना तैन्हैरी पचाहलीं भूंतै।"
\v 24 कैईनिकि जीं बिजिई सुरगैरै एकि किनारै किना हौरै किनारै तेईनि चमकती आ,तींऐ मेहिणुरा पुत्र बि ऐपड़ी धियैड़ी पराकट भौला।
\v 25 पर पेहिलै जैरुरि आ कि सै दु:ख उठेया,जां ऐस जुगैरै लौक तैस तुछ ठैहरैईया।
\v 26 जीं नूंहेरि धियैड़या भौरु,तींऐ मेहिणुरै पुत्रेरि धियैड़िया मझ बि भूणूं।
\v 27 जैसै धियैड़ी तेईनि नूह जहाजा पिन ना चढा , तैसै धियैड़ी तेईनि लौक खांतै पींतै थ्यै, जां तैन्हां मझ बियाह भूईंथ्यै।तां जल परालियैई ऐईछि करि सै सारै नष्ट कियै।
\v 28 जां जीं लूतेरि धियैड़िया मझ भौरु थियूं कि लौक खांतै पींतै, लीण दींण कातै, बुटै लांतै जां घर बणांतै थ्यै.
\v 29 पर जैसै धियैड़ी लूत सदोमा किना निकआ तैसै धियैड़ी आग जां गंन्धक सुरगाह किना बरपै जां सारै नशट करि दितै।
\v 30 मेहिणुरै पुत्रैरै पराकट भूणैरि धियैड़ी बि ऐतियूं ऐ भूणूं।
\v 31 तैसै धियैड़ी जै छती पन भूईया जां तैसैरा समान घरा मझ भुईया, सै तैस लीणांनि न उतरया; जां तींऐ जै पैटि भुया सै पिचाहलीं न एईछिया।
\v 32 लूतेरि लैड़ीरि याद रखा
\v 33 जै कौ अपड़ा जीवन बचाणा चैहिया, तैस सै खौ दीणां, जां जै कौ तैस खौ दिया सै तैस जींता रखणां।
\v 34 आंऊं तुआं सुण बौलता, तैसै राती दो मेहिणु एकी मंजै पिन भूंणै; अक लिई गांहणा जां दुआं छैडी गांहणां।
\v 35 दो जैनैनि सेईतै- सेईतै चक्की पींथी भूंणी, अक लिई गांहणी, अक छैडी गांहणी।
\v 36 " दो जणैं पैटि भूंणै, अक लिई गांहणा, अक छैडि गांहणा।
\v 37 " ऐकियूं शुणी तैन्है तैस किना पुछू, हे‍ प्रभू ऐ कौड़ी भूंणू ? तैनि बौलु जैड़ी देह लोथ आंतै, तैड़ी ग्रीझ किठै भूंणै।
\c 18
\s अधैरमि न्यायधीश जांह रैंडिरा दृष्टांत
\p
\v 1 फिरी तैनि ऐस बिषयै मझ कि रौज प्रार्थना कांनी जां हियाब न छडणां चेहिंथा, तैन्हां सुण ऐकिया द्रष्टांत बौला:
\v 2 कौसकियै नगरा मझ अक‍‍‍ न्या यी रीहींथ्या; जै न परमेश्वरा किना डैरिंथ्या न कोसकियै मेहिणुरि परवाह कैरिंथ्या।
\v 3 रिहींथी: जै तैस किन एईछी करि बौलियां कैरींथी मिंडा न्या चुका करी मूं मुदैई किना बचा।
\v 4 तैनि बड़ै टैंमा तेईनि ता न मनि पर अंत मझ मना मझ बिचार किया, आंऊं न ता परमेश्वरा किना डैरींता, जां मेहिणुआं कैरि किछ परवाह काता।
\v 5 तां बी ऐ रंडी मूं सतांती रिहंथी, ऐसैरा न्या चुकाला कौड़कियांन ईं ना भूया कि घैड़ी- घैड़ी एईछी करि अंत मझ मिंडै नका मझ दम न कैरया।
\v 6 परमेश्वरै बौलु, शुणा, कि ऐकिया अधरमी न्या कुतु बौलत?
\v 7 ता किया परमेश्वर अपड़ै चुणौरा कैरा न्या न चुकाला, जै रात धियाड़ी तैसैरी दुहाई दींतै रीहंथै; जां किया सै तैन्हैरै बिषयै मझ दैरी करैला।
\v 8 आंऊं तुआं सुण बौलता, तैस झट तैन्हैरा न्या चुकांणां; तांबी मेहिणुरा पुत्र जेखंणी एइछैला, ता किया सै धैरति पिन विश्वास पाला?
\s फरीसी जांह चुंगि लीणाहरैरा दृष्टांत
\p
\v 9 जां तैनि कैथरा सुण जै ऐपु पिन विश्वास रखतै थ्यै, कि आई धरमी आंतै, जां हौरन्यांनि तुच्छ जैंणिथ्यै, ऐकिया द्रष्टांत बौला।
\v 10 कि दो मेहिणु मंदरा मझ प्रार्थना कांनानि गियै; अक फरिसि थ्या अक चुंगी लीणैं बाआ थ्या।
\v 11 फरिसि खड़ा भौ करि अपड़ै मना मझ प्रार्थना कांना लगा, कि हे परमेश्वर, आंऊं तिंडा धंन्यांबाद काता,कि आंऊं हौरनियां मेहिणुआं कैरि नांऐ अंधारू कांने बाआ, अधरमी जां व्यभिचार ना, जां न ऐस चुंगी लीणै बाऐरै सई आ।
\v 12 आंऊं हफ्तै मझ दो बारी उपास काता, आंऊम ऐपड़ी सैरि कैमेई किना दैशुआं हिसा बि दींता।
\v 13 पर चुंगी लीणै बाऐ दूर खड़ै भौ करि, सुरगाह धैरै टीरै उठांणै बिना चाही, अपड़ी हिक पिटि- पिटि करि बौलु, हे परमेश्वर मूं पापि पिन दया कर।
\v 14 आंऊं तुआं सुण बौलता, कि सै दुआं न आ, पर ऐहै मेहिणु धरमी ठैहरैही करि अपड़ै घरै ग्या; कैईनिकि जै कौई अपड़ै आपानि बडा बणाला, सै छौटा कैरियूंणां; जां जै अपड़ै आपानि छौटा बणाला सै बडा कैरियूंणां।
\s बालकानि ऐशीरवाद
\p
\v 15 फिरी लौक अपड़ै बच्चानि बि तैस किन अणना लगै, कि सै तैन्हां पिन हथ रैखिया;चैलै तका करि सै झिड़काई।
\v 16 "यीशु बच्चै नीड़ शिदा करि बौलु, बच्चानि मूं किन एईणा दिया, जां तैन्हांनि नमा मेईं करा: कैईनिकि परमेश्वरैरा राज ऐतिया कैरा आ"
\v 17 आंऊं तुआं सुण सच बौलता आ, कि जै कौ परमेश्वरैरै राजानि बच्चा कैरि नाई ग्रैहण न करैला सै तैत मझ कैदि बि न एईछि सकता।
\s धैनि मेहियुणु जांह अनन्त जीवन
\p
\v 18 कुनकियै सरदारै तैस किना पुछु, हे उतम गुरू, अनंत जीवनैरा अधिकारि भूणैरै तेईनि अंऊ कुतु कैरुं?
\v 19 "यीशु तैस सुण बौलु, तु मूंनि उतम कोईनि बौलता? कौ उतम ना, सिरफ अक अर्थात परमेश्वर ।"
\v 20 तु आज्ञा आईनि ता जांणता, कि व्यभिचार न कांनी, हतिया न कांनी, जां चोरि ना कैंनी, झूठी उगाहई न दीणी, अपड़ै बाबैरि जां माईरि आदर कांनी।
\v 21 तैनि बौलु, अंऊं त एन्हा सभन्यांनि बचपणां किना मनता याऊरा आ।
\v 22 ऐकियूं सुरगा कना शुणी,यीशु तैस सुण बौलु, ताऊ मझ ऐमही बि एकि गलैरि कैमि आ, अपड़ु सभ किछ बैचि करि कंगालानि बंडी दै;
\v 23 सै ऐकियूं शुणी करी बड़आ उडास भुआ, कैईनिकि सै बड़आ धैनि थ्या।
\v 24 यीशु तैस तका करि बौलु, धनवांना कैरा परमेश्वरैरै राजा मझ परावेश कांना कियाउता मुशकल आ?
\v 25 परमेश्वरैरै राजा मझ धनवांना कैरा परावेश कांना ऊंटैरा सिनाहणिरै गता मझ निकअना बराबर आ।
\v 26 जां शुणनै बाऐ बौलु, तां फिरी कुसैरा उदार भूई सकता ?
\v 27 तैनि बौलु, जै मेहिणु किनां न भौ सकतु सै परमेश्वरा किना भौ सकतु।
\v 28 पतरसै बौलु, तका आई ता घर बार छडि करि ताऊ पिचाहलीं चली पियाऊरै आंतै।
\v 29 तैनि तैन्हां सुण बौलु, आंऊं तुआं सुण सच बौलता। कि ऐतिया कौ ना जैनि परमेश्वरैरै राजैरै तेईनि घर या लाड़ी या भा या मा बब या छोकरू जां आनि छडी दितौरा आ।
\v 30 जां ऐस टैंमा केही गुणां नां,जां परलौका मझ अनंत जीवन।
\s ऐपडि मोउतिरै बारै मझ यीशुरि तीसरि भविष्यवांणि
\p
\v 31 फिरी तैनि बाराहनि सेईतै लै करि तैन्हां सुण बौलु, तका, आई यरुशलेमानि गांथै आंतै,जा जियौऊति गलै मेहिणुरै पुत्रानि भविष्यबकतै लिखौरि ऐंती सै सैरि पूरि भूणीं।
\v 32 कैईनिकि सै हौरन्यां जातिया कैरै हथा दियूणां, जाम सै तैस ठठा मझ उडालै, जां तैसैरि बीजती करैलै, जां तैस पिन थुकैलै।
\v 33 जां तैस पिन कौड़ै मारैलै,जां घात करैलै, जां सै त्रीई धियैड़ी जी उठैला।
\v 34 जां तैन्हांनि एन्हा गला मझां कौ गल न समझी: जां ऐ गल तैन्हां मझ छपी रैही, जां जै बौलौरू थियूं, तैन्हैरि समझी मझ न यीयूं।
\s कांणै भिखैरिनि टीरा कैरा दांन
\p
\v 35 जां सै यरीहौ ऐरै नीड़ पूजा, ता अक कांणां सिड़कैरै किनारै भिख मगता थ्या।
\v 36 जां सै भीड़ीरी चलणैरी आवाज शुणि करि पुछणा लगाह, ऐ कुतुआ भूंतू।
\v 37 तैन्है तैसनि शुणांऊं कि यीशु नासरि आ गांथा।
\v 38 तां तैनि पुकारि करि बौलु, हे यीशु, दाउदैरि संतांन, मूं पिन दया कर।
\v 39 जै अघरयालीं थ्यै सै तैस झिड़कणां लगै, कि चुप रैह:पर सै हौरा चिलाणां लगाह, कि हे दाउदेरि सतांनि, मूं पिन दया कर।
\v 40 तां यीशु खड़ै भौ करि आज्ञा दिती कि तैस मूं किन अणां, जां जेखणि सै नीड़ या, ता तैनि तैस किना ऐ पुछु।
\v 41 तु कुतु चांहथा कि अऊं तिंडै तेईनि कैरुं। तैनि बौलु, हे परमेश्वर ऐ कि अऊं तकांणां लैगूं
\v 42 यीशु तैस सुण बौलु तकांणा लग, तिंडै विश्वास ऐ तु ठीक करि दिता।
\v 43 जां सै झट तकांणां लगाह; जां मलकैरि बैडियैई काता तैस पिचालीं चली पिया, जां सभनियैं लौकै तका करि परमेश्वरैरि सतुति की।
\c 19
\s चुंगि लीणाहर जक्कई
\p
\v 1 सै यरीहो मझ प्रवेश करि- करि गाहंथा थ्या।
\v 2 जां तका, जक्कई नांईऐरा अक मेहिणु थ्या जै चुंगी लीणैं बाआ कैरा सरदार जां धैनि थ्या।
\v 3 सै यीशुनि तकांणा चांहथा थ्या। के सै कैणुहां तिया आ, पर भीड़ी ला तका न सकता थ्या। कैईनिकि सै छौटा (नाटा) थ्या।
\v 4 तां सै तैस तकाणैरै तेईनि सै अघरयालीं दाऊड़ी करि एकि गुलरैरै बुटा पिन चढ़ी ग्या, कैईनिकि सै तैसै बतै गांहणार थ्या।
\v 5 जां यीशु तैसै जगाई पूजा, ता खड़ी नजर करि- करि तैस सुण बोलु, हे जक्कीइ झट उतरी आ; कैईनिकि मूं आज तिंडै घरै रीहणु जैरुरि आ।
\v 6 सै झट उतरी करि आनंद सेईतै तैस अपड़ै घरैनि लै ग्या।
\v 7 ऐकियूं तका करि सारै लौक कुड़कुड़ा करि बौलणा लगै, सै एकि पापि मेहिणुरै गाहई करि उतरा।
\v 8 जक्कई खड़ै भौ करि प्रैभु सेईतै बौलु, हे प्रभू, तका आंऊं अपड़ी अधी संपती कंगाला दींता, जां अगर कुसकैरु किछ बि अन्या करि- करि लै लियूं ता तैसनि चोऊर गुणा फैरी दींता।
\v 9 तां यीशु तैस सुण बौलु, आज ऐस घरा मझ उदार याउरा आ, ऐठणिरै तेईनि कि ऐकिया बि अब्राहिमैरा अक पुत्र आ।
\v 10 कैईनिकि मेहिणुरा पुत्र गुम भौरानि तौपणा जां तैन्हैरा उदार काना बंचाणा आ याऊरा।
\s दसा मौहरिया कैरा दृष्टांत
\p
\v 11 जेखणि सै ऐकेई गलै शुणतै थ्यै, तां तैनि अक द्रष्टांत बौला, ऐठणिरै तेईनि कि सै यरुशलेमैरै नीड़ थ्या, जां सै समझतै थ्यै कि परमेश्वरैरा राज ऐमही पराकट भूणां चांहथा।
\v 12 ता तैनि बौलु, अक धैनी मेहिणु दूर दैशानि चला तांकि राजपद लै करि फिरी एईछिया।
\v 13 जा तैनि अपड़ै दासा मझ दश शिदा करि तैन्हांनि दश मौहरै दिति, जां तैन्हांनि बौलु, मिंडै बाबस एईणा तेइनि लीण दीण कांना।
\v 14 पर तैसैरै नगरा मझ रिहणाहर तैस सुण जिद रैखींथ्यै, जां तैस पिचालीं दूता धेरै बिशैक भैइजा, कि आई न चांहथै कि ऐकिया असुं पिन राज कैरया।
\v 15 जां सै राजपद पा करि चली या तां ऐतियूं भूं कि तैनि अपड़ै दास जैन्हांनि रौकड़ा दितौरा थ्या, ऐपु किन शिदाई, तांकि पता कैरया कि तैन्है लीणै-दीणै ला कुतुकुतु कमूं?
\v 16 तां पेहिलै एईछि करि बौलु हे सुवामी तिंडी मौहरी ला दश हौरि मौहरी कैमैई।
\v 17 तैनि तैस सुण बौलु, धन्या आ हे उतम दास, तु धन्या आ, तु बड़ै घटा मझ विश्वास ई निकआ, ऐबै दशा नगरा पिन अधिकार रख।
\v 18 दूसरै बौलु हे सुवामी, तिंडी मौहरि ला पंज होरि मौहरि कैमैई।
\v 19 तैनि बौलु तु बि पंजा नगरा पिन हाकम बणी गअ।
\v 20 तीसरै एईछि करि बौलु, हे सुआंमी तका, तिंडी मौहर ऐड़ी आ, जै मी अंगोछै मझ बनहि आ रखौरि।
\v 21 कैईनिकि तऊ हैरि डैरिंथ्या, ऐठणिरै तेईनि कि तु कठोर मेहिणु आ जै तीं न रखा तैसनि उठाई लींता, जै तीं ना बाऊरु तैस बढता।
\v 22 तैनि तैस सुण बौलु हे दुषट दास, आंउ तिंडै मुहां किना ताऊ दौषी ठैहरांहथा: तु मू जैणिथ्या कि आऊं कठौर मेहिणु आ, जै मी न रखु उठाई लींता, जै मी ना बाऊरु तैस बढता।
\v 23 तां तीं मिंडै रुपेइयै कोठी मझ किना रखै , कि आऊं एईछि करि बियाज समैत लींता?
\v 24 जां जै मेहिणु नीड़ खड़ै थ्यै , तैन्हां तैन्हांनि बौलु, ऐकैई मौहर ऐस किना लै लिया जां जैस किन दश मौहरै ऐंती, तैसनि दी दिया।
\v 25 तैन्है तैस सुण बौलु; हे सुआंमी, तैस किन दश मौहरी ता ऐंती।
\v 26 आऊं तुआं सुण बौलता कि जैस किन ऐंती, तैसनि दियूंणी; जाम जैस किन नैती, तैस किना सै बि जै तैस किन आ लेई गाहणु।
\v 27 पर सै मिंडै दुशमणानि जै न चैहिंथ्यै कि आऊं तैन्हां पिन राज करूं, तैन्हांनि ऐड़ी अणी करि मिंडै सामणै घात करा।
\s यरुशलेम मझ विजय परवेश
\p
\v 28 ऐकैई गलै बौलि करि सै यरुशलेमा धैरै तैन्हां केरि अघरयालीं- अघरयालीं चला।
\v 29 जां सै जैतून नांईऐरै पहाड़ा पिन बैतफगै जां बैतन्याह किन पूजा,तैस ता तैनि अपड़ै चैला मझां दुईंनि ऐकियूं बौलि करि भेईजै।
\v 30 कि सामणैरै गरां मझ गहा, जां तैड़ी पुजतै अक गधीरा बच्चा जैस पिन आज तेईनि कौ सवार न भौरा, बनहौरा तुआंनि मेईणा,तैस खौलि करि अणा।
\v 31 जां अगर कौ तुआं किना पुछिया,कि कोईनि आंतै खौलतै,ता ऐकियूं बौलि दीणू, कि परमेश्वरानि ऐसैरा प्रियोजन आ।
\v 32 जै भेईजौरै थ्यै; तैन्है गही करि जीं तैनि तैन्हां सुण बौलौरु थियूं, तेतियूं ऐ मैऊ।
\v 33 जां सै गधैरै बच्चैनि खौलतै थ्यै,तां तैसैरै परमेश्वरै तैन्हां किना पुछु; ऐस बच्चै कोइनि आंतै खौलतै।
\v 34 तैन्है बौलु , परमेश्वरानि ऐसैरा परियोजन आ।
\v 35 सै तैस यीशु किन लै इयै जां अपड़ै लिकड़ै तैस बच्चै पिन सुटी करि यीशू तैस पिन सवार किया।
\v 36 जेखणि सै गांथा थ्या, तां सै अपड़ै लिकड़ै बतै बिछांतै गांथै थ्यै,।
\v 37 जां नीड़ एईंतै जेखणि सै जैतुन पहाड़ेरि ढलांना पिन पूजा, ता चैला कैरि मंडई तैन्हां सभ समरथैरै कमा कैरै कारण जै तैन्है तकाऊरै थ्यै,तैस कना खुश भौ करि बड़ा शबदा मझ परमेश्वरैरी सतुति कांना लगी।
\v 38 कि धन्य आ सै राजा, जै परमेश्वरैरै नां सुण एईंता,सुरगाह मझ शांति जां आकाश मंडला मझ महिमा भुया।
\v 39 तां भीड़ी मझीं कैथरै फरिसि तैस सुण बौलणा लगै, हे गुरु अपड़ै चैलानि झिड़का।
\v 40 तैनि जुबाब दिता, कि तुआं सुन बौलता कि अगर ऐकियै चुप रीहा ता पथर चिला उठणैं।
\s यरुशलेमैरै तेइनि विलाप
\p
\v 41 सै नीड़ या ता, नगर तका करि तैत पिन लैरि लगाह दींणा।
\v 42 जां बौलु, किया भला भूंता, कि तू हां, तूऐ ऐसै धियैड़ी शांति कुशळ गलै जांणता, पर ऐबै सै तिंडै टीरा किना छपी गैई।
\v 43 कैईनिकि धियैड़ी ताऊ पिन एईणीं कितिंडै दुशमणा मौरचा बनही करि तु घैरी लीणां, कने चोउऔ किनारै किना तु दबांणा।
\v 44 जां तऊनि जां तिंडै बच्चानि जै ताऊ मझ आंतै, मिटी मझ मिलाणैं, जां ताऊ पिन घौड़ा पिन घौड़ बिना छडणा, कैईनिकि तीं सै टैंम जेखणी ताऊ पिन किरपा ईरि नजर थी, ना परयांणौरी।
\s मंदरा किना बैपारि कैढियूंणैं
\p
\v 45 तां सै मंदरा मझ गही करि बैचणै बाआनि भेईर कढणां लगाह।
\v 46 जां तैन्हां सुण बौलु, 'कि लिखौरु आ कि मिंडु घर, प्रार्थनाईरु मंदर भूंणू: पर तुऐ सै डैकुआ कैरि खौ बणा दिति।
\v 47 जां सै हर धियैड़ी मंदरा मझ उपदैश कैरिंथ्या। जां महायाचक जां शास्त्री जां लौका कैरै राईस तैसैरा नाश काणैरा मौका तोपींथ्यै।
\v 48 पर कौ उपाय न तौपि सकै; की ऐकियूं कीं कांनु; कैईनिकि सारै लौक बैड़ी चाह सुण तैसैरि शुणिथ्यै।
\c 20
\s यीशुरै एधिकारा पिन प्रश्न
\p
\v 1 अक धियाड़ी ऐतियूं भूं कि जेखणी से मंदरा मझ लौकानी उपदैश दींता जां सुसमाचार शुणांता थ्या, ता महायाचक जां शास्त्री, पुरनियां सुण नीड़ एईछी करि खड़ै भुऐ।
\v 2 जां बोलणा लगै, कि असूंनि शुणा तु एन्हा कंमा कौस ऐधिकारै ला काता, जां सै कैणु आ, जैनि तांऊंनि ऐकिया अधिकार दिता।
\v 3 तैनि तैन्हांनि जुबाब दिता, कि आंऊं बि तुआं मझां अक गल पुछता, मूंनि शुणा।
\v 4 यूहनैरा बपतिस्मा सुरगाह किना थ्या कि मेहिणुआं केरि ओर सेईतै, थ्या।
\v 5 तां सै ऐपु मझ बौलणा लगै, कि आई बौलिया कि सुरगेरि और सेईतै,तां तैस बौलणु फिरी तुऐ तैसैरि विश्वास किनां की?
\v 6 जां अगर आई बौलिया, मेहिणुआं केरि ओर सेईतै,त सरै मेहिनिआ अइ पाथरवह बोलणु केइनि कि सै सचमुच जांणतै, कि युहना भविष्यवक्‍ता आ।
\v 7 ता तैन्है जबाब दिता। आई न जाणतै कि कुसेरी ओर सेईतै थ्या।
\v 8 यीशु तैन्हां सुण बौलु, ' ता आऊं बि तुआंनि न शुणांता, कि आऊं ऐकियै कम कौस अधिकार किना काता?
\s दुष्ट किसांना कैरा दृषटांत
\p
\v 9 तां सै लौका सुण ऐकिया द्रष्टांत शुणांणा लगाह, कि कुनकियै मेहिणु दाखीरी बाड़ी लाई, जां किसामनानि तेठणिरा ठैका दी दिता,जाम बड़ा धियैड़िया कैरै तेईनि परदैशानि चली ग्या।
\v 10 टैंमा पिन तैनि किसांना किन अक दास भेईजा , कि सै दाखेरि बैड़ीरा कुछ हिसा तैसनि दिया। पर किसांनै सै चुथी करि खालि हथा भेईजि दिता।
\v 11 फिरी तैनि अक हौरा दास भेईजा, जां तैन्है तैसनि बि चुथी करि तैसेरी बीजती करि- करि खालि हथै भेईजि दिता।
\v 12 फिरी तैनि तीसरा भेईजा, जां तैन्हैं सै बि घैईल करि- करि कढी दिता।
\v 13 तां दाखिरि बैड़िरै सुऐंमी बौलु, 'आउं कुतु कैरूं? आऊं अपड़ै पियारै पुत्रानि भेईजैला कुतु पता सै तैसैरि आदर कैरया।
\v 14 जां किसांनै सै लधा ता ऐपु मझ बिचार काना लगै,कि ऐता बारस आ एईछा आई ऐसनि मारि छडतै, कि मिरास असैड़ी भौ गैहिया।
\v 15 जां तैन्है सै दैकरि बैड़ी किना भेईर कढी करि मारि सुटा:ऐठणिरै तैईनि दाखिरि बैड़िरा सुआंमि तैन्हांसुण कुतु करैला?
\v 16 सै एईछि करि तैन्हां किसांना कैरा नाश करैला, जां दाखिरि बाड़ी हौरैनि दैला ऐकियूं शुणी करि तैन्है बौलु, परमेश्वर ऐतियूं न कैरया।
\v 17 तैनि तैन्हां धैरै तका करी बौलु; फिरी ऐ कुतु आ लिखौरु, कि जै घौड़ राज मिसतरियै निकम्मा थ्या ठैहराऊरा, सैहै कौंणैरा किनारा भूंणां।
\v 18 जै कौ तैस घौड़ा पिन गिरैला सै चकनाचूर भौ गाहला, जां जैस पिन सै पौला , तैसनि पीह छडैला।
\s कैसरानि कर दींणां
\p
\v 19 तैसै घैड़ी शास्त्रीयै जां महायाचक सै पकड़णा चाह, कैईनिकि समझि गियै कि तैनि असूं पिन ऐकिया द्रष्टांत बौला, पर सै लौका किना डरै।
\v 20 जां सै तैसैरि ताकि मझ लगै, जां भेदियै भेईजै, कि धैरमिरा भैष बदलि करि तैसेरि कौ न कौ गल पैकड़िया, कि तैस हाकिमैरै हथा जां अधिकार मझ दी दिया।
\v 21 तैन्है तैस किना ऐकियूं पुछु, हे गुरु आई जांणतै कि तु ठीक बौलता, जां शिखरांता बि, जां कुसकैरा पक्शपात न काता; वरन परमेश्वरैरा रसता सचैई सुण शुणांता।
\v 22 किया असूं कैसरानि चुंगी दींणा ठीक आ, कि ना।
\v 23 तैनि तैन्हैरि चलाकि ताड़ी करि तैन्हां सुण बौलु ; अक दीनार मूनि लुहाआ।
\v 24 ऐत पिन कुसैई मूरती आ,जां नां आ तैन्है बौलु कैसरैरू।
\v 25 तैनि तैन्हां सुण बौलु, ता जै केसरैरु आ, सै कैसरानि दिया जै परमेश्वरैरु आ सै परमेश्वरानि दिया।
\v 26 सै लौका कैरै सामणै तैसै गलै पकड़ी न सकै, वरन तैसैरै जुबाबा ला हैरान भौ करि चुप रैहि गियै।
\s दुबारा उत्थांन जांह व्याह
\p
\v 27 फिरी सदूकिय जै बौलता कि मिंडै भौरानि जी उठणा आऐ न,तैन्हां मझां कैथरै तैस किन पुछू।
\v 28 कि हे गुरु, मुसै असैड़ै तैइनन ऐकियुं आ लिखौरु, कि अगर कुसकैरा भा अपड़ी लाड़ी भूंतै बगैर संतानि मरि गैहिया, ता तैसैरा भा तैसैरि लैड़ीनि बियाही लिया, जां अपड़ै भैईरै तेईनि बंश पेइदा कैरया।
\v 29 जां सत भा थ्यै,पेहिला भा बियाह करि- करि बगैर संतांनी मरि गिय।
\v 30 फिरी दूसरै जां तीसरै तैसै जैनैनि सुण बियाह किया।
\v 31 ऐसै रीती ला सतौ बगैर संतानि मरि गियै।
\v 32 सभन्यां पिचाहलीं सै जनानि बि मरि गैइ।
\v 33 ता जी उठणा पिन सै तैन्हां मझां कुसैरि लाड़ी भूणीं,कैईनिकि सै सतौ कैरि लाड़ी भौ चुकौरि आ।
\v 34 यीशू तैन्हांनि बौल: ऐस जुगेरि संतानी मझ ता बियाह शैदी भूंति ।
\v 35 पर जै लौक ऐस योगियै ठैहरेहुयूंणै, कि तैस जुगाह जां मौरा मझां जी उठणा परापत करा, तैन्हां मझ बियाह शादी न भूंणी।
\v 36 सै मारनार बिना कैइनि कि सै स्वर्गदूता साइ आ ओर जी उठणै ला परमेश्वरैरि सनतान आ
\v 37 पर एकैइ गल कि मोरै जी उठीया मुसै बी एकैइ गल झडीरी कथाइ मझ बोलोरि आ की सै प्रभुनी अब्राहीमेरा परमेश्वर ओर इसाकैरा परमेश्वर यकुबैरा परमेश्वर आ।
\v 38 परमेश्वर मोरा कैरा ना पर जींता कैरा आ कैइनी की तैसकिनी सारै जीवत अंतै
\v 39 तं एकियु शुणी करी कैथरै शास्त्रीयै बोलु की हे गुरु ती‌ अछु बौलु।
\v 40 जां तैन्है फिरी किछ हौरु पुछणानि हियाब न भुआ।
\s मसीह कुसैरा पुत्र आ?
\p
\v 41 फिरी तैनि तैन्हां किना पुछु, मसीह नि दाऊदैरि संतान कौईनि बौलतै?
\v 42 दाऊद तू भजनसणहिताईरी किताबि मझ बौलता आ, कि प्रभू मिंडै परैभुनि बौलू।
\v 43 मिंडे देहिणै बेश, जां तेईनि कि आऊं तिंडै दुशमणानि तिंडै पैइड़ा हैटां न करि दियूं।
\v 44 दाउद ता तैसनि परमेश्वर बौलता; ता फिरी सै तैसैरि संतांन कीं करि ठैहरा?
\s शैस्त्रिया किना सावधान
\p
\v 45 जां सारै लौक तैस शुणतै थ्यै,ता तैनि अपड़ा चैला सुण बौलु।
\v 46 शास्त्रीया किना चौकस रिहा, जैन्हांनि लंबै- लंबै लिकड़ै लांणै भलै आंतै ,जां जैन्हांनि बजारा मझ नमस्कार , जां आराधनलय मझ मुखियै आसन जां जैवनारा मझ मुखियै ठाहर छैअ लगतै।
\v 47 सै रैंडिया कैरै घरै खा गांथै, जां लुहा अनैरे तेईनि प्रार्थना कातै:एन्हानि बड़ा दौष मेईणा।
\c 21
\s कंगाल रैंडिरा दांन
\p
\v 1 फिरि तैनि टीरै उठाई करि धनवानानि अपड़ा- अपड़ा दान भंडारा मझ सुटतै तकाई।
\v 2 जां तैनि अक कंगाल रैंडिनि बि तैत मझ दो देमड़ी सुटति तकाई।
\v 3 तां तैनि बौलु, आऊं तऊ सुण सच बौलता कि ऐसै कंगाहल रैंडी सभन्यां किना जादु सुटु।
\v 4 कैईनिकि तैन्है सभनियैं ऐपड़ी- ऐपड़ी बैधती किना दाना मझ किछ सुटौरू आ, पर ऐसै ऐपड़ी घैटति किना अपड़ी सारि धन जीविका सुटि दिति।
\s मंदरैरै बिनाशैरि भविष्यवांणिं
\p
\v 5 जेखणि कियाऊतै लौक मंदरैरै बिशियै मझ बौलतै थ्यै,सै कैतियै छैअ घौड़ा जां भैंटिरि चीजा ला संवारोरा, ता तैनि बौलु।
\v 6 सै धियैड़ी ऐईणी, जैत मझ ऐ सभ तुऐ तकांतै आंतै,तैन्हां मझ ऐड़ी कौस घौड़ा पिना घौड़ बिना छुड़कणां, जै ढेइयूंणा।
\s संकट जांह क्लैश
\p
\v 7 तैन्है तैस किना पुछू, हे गुरु, ऐकियूं सारु केखणी भूणू? जां ऐकेई गलै जां पूरि भूणां पिन भोली, ता तैस टींमैरा कुतु चिन्ह भूणां?
\v 8 तैनि बौलु, “चौकस रिहा, कि भरमैई मेई गहा, कैईनिकि बड़ै तिंडै मिंडै नां सुण एईछी करि बौलणु, किआऊं सैहै आ; जां ऐ बि कि टैम नीड़ एईछि रिहा, तुआं तैस पिचालीं मेई गांथै।
\v 9 जां तुऐ लैड़ैया जां बलवा कैरि चरचा शुणा, लाडरी मैई गंहथै, कैईनिकि ऐनैहैरू पेहिलै भूणु जैरुरि आ; पर तैस टैंमा झट अंत ना भूणां।
\v 10 तां तैनि तेनह सुण बौलु, जाति पिन जाति जां राजा पिन राजा चढ़ाई कांनी।
\v 11 जां बड़ै- बड़ै भुईडोल भूणैं, जां ठाहरि- ठाहरि अकाल जं मैरि पूंणी, जां सुरगाह मझ डैरियूंणि गलै जां बड़ै- बड़ै चिन लुहाएणै पराकट भूणैं।
\v 12 पर एन्हा सभन्यां गला किना पेहिलै मिंडै नाईऐरै कारण तुऐ पकड़ने जां सतांणै, जां पंचायतिया मझ दीणै, जां जैहली मझ सुटणैं, जां राजा जां हाकमा किन लै गाहहणै।
\v 13 पर ऐकिया तुआड़ै तेईनि उगाहई दीणैरै टैंम भूणा।
\v 14 एठणिरै तेईनि अपड़ै- अपड़ै मना मझ ठांनि रखा कि आई पेहिलै किना जुबाब दीणैरी चिंता न करैलै।
\v 15 कियोंकि आऊं तुआनि बौलि जां बुधि दैला, कि तुआड़ै सभ बिरोधी सामणा जां खंडन न करि सकैलै।
\v 16 जां तुआड़ै मा बब जां भा जां पैरिवार जां मित्र बि तुआंनि पकड़ालै, ऐड़ी तेइनि कि तुआं मझ कैथरानि मरवा दैलै।
\v 17 जां मिंडै नाईऐरै कारण सभन्यां लौक तुआं सुण दुशमणि कांनि।
\v 18 पर तुआड़ै शिरैरा अक शिरवा अ बि बांका ना भूणां।
\v 19 अपड़ै धीरै ला तुआं अपड़ै प्राणांनि बचा रखैलै।
\s यरुशलेमैरै बिनाशैरि भविष्यवांणि
\p
\v 20 जां तुऐ यरुशलैमानि सैनाई ला घिरौरु तका, ता बुझी लैई कि तैसैरा उजड़ी गाहंणु नीड़ आ।
\v 21 तां जै यहुदिया मझ भुया सै पहाड़ा पिन नशि गैहिया, जां जै यरुशलैमैरै बिच भुया सै भेईर मिकीइ गैहिया, जै गरां मझ भुईया, तैत मझ मेई गांथै।
\v 22 केईनिकि ऐ पलटा लीणैरै ऐतेई धियैड़ी भूंणी, जैत मझ लिखौरि सैरि गलै पूरि भौ गैहणी।
\v 23 तैन्हां धियैड़ी जै दुपरैंणी जां दुध पुऐंती भूणी, तैन्हांनि हाय- हाय, कैईनिकि दैशा मझ बड़ा कलैश जां तैन्हां एन्हा लौक पिन बड़ी आपति भूणीं।
\v 24 सै तलवारिरै कौर भौ गाहहणै, जां सभन्यां दैशैरै लौका मझ केईद करि पुजैइयुंणै, जां हौरिन्यां जातिया कैरा टैंम पूरा न भूंता, तां तेईनि यरुशलैंम हौरन्यां जातिया ला रौंधियूंणा।
\s मेहिणुरै पुत्रेरा दुबारा गमन
\p
\v 25 जां सुरज जां चांद जां तारा मझ चिन लुहाईयुणै, जां धैरति पिन, दैशा,दैशा जाति कैरै लौकानि मुशकल पूणीं कैईनिकि सै समुदरैरै गरजणैरि जां लैहरया कैरै हूलै ला डरी गाहहणैं।
\v 26 जां डरै कारण जां संसारा पिन ऐइणै बैई घटनाईरि तकांतै- तकांतै लौका कैरै जी मझ जी न रिहणा, कैईनिकि सुरगेरि शैक्ति हिलैई गैहणी।
\v 27 तां सै मेहिणुरै पुत्रा सामरथ जां बड़ी महिमाई सुण बदआ पिन एईंता तकांणा।
\v 28 जां ऐकैइ गलै भुणा लैगि, ता सिधै भौ करि अपड़ू शिर खड़ु कांनु, कैईनिकि तुआड़ा छुटकारा नीड़ भूणां।
\s अंजीरैरै बुटैरा उदाहरण
\p
\v 29 तैनि तैन्हां सुण अक द्रष्टांत बि बौला कि अंजीरैरै बुटा जां सभन्यां बुटा तका।
\v 30 जींऐ तेनहकेरि कौंपलैं निकिइणी ता युऐ तका करि ऐपु जाणि लींतै, कि गरम रितु नीड़ आ।
\v 31 ऐसै रीति सेईतै जां तुऐ ऐकैई गलै भूंतै तका, ता बुझी लिया कि परमेश्वरैरै राजैरा टैंम एईछि ग्या।
\v 32 आऊं तुआं सुण सच बौलता कि जां तेईनि ऐ सैरि गलै न भौ गैहिया, तां तेइनि ऐसै पीढ़ीरा अंत न भूणां।
\v 33 सुरग जां धैरति टाई गाहणि, पर मिंडि गलै न टैईनि।
\s जागतै रैहा
\p
\v 34 एठणिरै तेईनि सावधांन रिहा, ऐतियूं न भुया कि तुआड़ै मन खुमर भुया जां मतबाऐ, जां ऐस जीवनेरि चिंताई किना सुसत भौ गैहिया, जां सै धियाड़ी तऊ पिन फंदैरि नाई अजागाह एईछि रिहा।
\v 35 केईनिकि सै सैरी धैरतिरै सभ रिहणै बाऐ पिन ऐनियैं तराही एईछि पूणी।
\v 36 एठणिरै तेईनि जागतै रिहा जां हर टैमा प्रार्थना कातै रिहा कितुऐ एन्हा सभ ऐइणै बैई घटनाई किना बचणै, जां मेहिणुरै पुत्रैरै सामणै खड़ै भूणैरै योगियै बणां।
\v 37 जाण सै धियाड़िनि मंदरा मझ उपदैश कैरिंथ्या, जां राति भेईर गही करि जैतून नाईऐरै पहाड़ा पिन रिहींथ्या।
\v 38 जां भियागाह तड़कै सारै लौक तैसैरि शुणनैरै तेईनि मंदरा मझ एइछियां कैरिंथिऐ।
\c 22
\s यीशुरै खिलाफ षड्यंत्र
\p
\v 1 अखमीरि रौटिरि तिहवार जै फसह शुणैंईयूंथा, नीड़ थ्या
\v 2 जां महायाचक जां शास्त्री ऐसै गलैरि खौजि मझ थ्यै कि सै कीं करी मैरियौ , पर सै लौका किना डैरिंथ्यै
\s यहुदैरा विश्वासघात
\p
\v 3 जां शैतान यहुदा मझ समा, जै इसकरियौति शुणैयूंथ्या, जा बहरा चैला मझ गिणियूंथ्या।
\v 4 तैनि गाही करि महायाचक जा पेहरुआ कैरै सरदारा सुण गलवात की, कि सै कीं चारी तेनह सुण पैकिड़ियौ।
\v 5 सै कुश भुऐ, जांतैसनि पेंइसै दीणैरि जवांन की।
\v 6 तैनि मनि ली, जां मौका तौपणा लगै, कि बगैर उपदराबै तैस तैसैरै हथै पकड़ुवा दै।
\s चैला सुण फसहैरा अंतिम भौज
\p
\v 7 तां अखमीरी रोटिरा तिहवारैरा धियाड़ी यैई। जैत मझ फसह ऐरा मैमनैरि बैलि कांनी जैरुरि थी।
\v 8 जां यीशु पतरस जां युहनेनि ऐकियूं बौलि करि भेईजै, कि गई करि असैड़ै खांणैरै तेईनि फसह तियार करा।
\v 9 तैन्है तैस किना पुछू, तु कौड़ी चांहथा, कि आई तियार कैरया?
\v 10 तैनि तैन्हां सुण बौलु, तका, नगरा मझ गांथै अक मेहिणु पैणिरा घढ़ा उठैइयोरा तुआं मेईणा, जैस घरा मझ सै गैहिया, तुआं तैसैरि पिचाहलीं चली गाहणू।
\v 11 जां तैस घरैरै परमेश्वरा सुण बौलणु, कि गुरु ताऊनि बौलता, कि सै पाउनशाला कौड़ि आ? जैत मझ आऊं अपड़ै चैला सुण फसह खंऊं?
\v 12 तैस तुआंनि अक सजी सजाऊरि अटारि लुहाई दीणी, तैड़ी तियारि कांनी।
\v 13 तैन्है गाही करि, जीं तैनि तैन्हां सुण बौलोरु थियुं, तीं ऐ पाऊं,जां फसह तियार किया।
\s प्रभु भोज
\p
\v 14 जां घड़ी यैई, ता सै प्रेरित सुण रोटी खांणा बेइठा।
\v 15 जां तैनि तैन्हां सुण बौलु; मूं बड़ी लालसा थी, कि दु:ख भौगणा किना मूहरी ऐकैई फसह तुआं सुण खैंऊं।
\v 16 केईनिकि आऊं तुआं सण बौलता कि जां तेइनिसै परमेश्वरैरै राजा मझ पूरा न भुया, ताम तेईनि आउं तैस कैदि न खाला।
\v 17 तां तैनि कटौरा लै करि धन्यां बाद किया, जां बौलु, ऐस लिया जां ऐपु मझ बंडी लिया।
\v 18 केईनिकि आऊं तुआं सुण बौलता, कि जां तेईनि परमेश्वरैरा राज न या तां तेईनि मूं दाख रस ऐमही किना कैदि न पीणां।
\v 19 फिरि तैनि रौटि ली जां धन्यां बाद करि- करि तरौड़ी,जांतैन्हांनि ऐकियूं बौलि करि दिति कि, ऐकैई मिंडि देह आ, जै तुआड़ै तेईनि दिई गाहंती, मिंडि यादिरै तेईनि ऐहै करा।
\v 20 ऐसै वाचाइ सेईतै तैनि बियारि किना बाद कटौरा बि ऐकियूं बौलतैदिता कि ऐकिया कटौरा मिंडै तैस खूंन मझ आ जै तुआड़ै तेईनि बैहेइयूंता। न बचा।
\v 21 पर तका मिंडै पकड़वांणारैरा हथ मूं सेईतै मैचा पिन आ।
\v 22 केईनिकि मेहणुरा पुत्र ता जीं तैसैरै तेईनि ठैरियौरा, पर हाय तैस मेहिणु पिन जैसैरै ला सै पैकड़ेएयूंता।
\v 23 ताम ऐपु मझ पूछ ताछ कांना लगै, सै असूं मझ कैणु आ जै ऐकिया कम करैला?
\s महांन कैणु? पिन वाद-विवाद
\p
\v 24 तैन्हां मझ ऐ बिवाद बि भुआ; असूं मझ कैणु बड़ा सैमझियूंता।
\v 25 तैनि तैन्हां सुण बौलु, हौरन्यां जातिया कैरै राजा तैन्हां पिन राक कातै, जां जै तैन्हां पुन अधिकार रखतै सै उपकारक कैहलैयूंथै।
\v 26 पर तुऐ ईं मेईं भूंतै, बरन जै तुआं मझ बड़ा आ सै हैलकैरी नाई, जां जै परधांन आ सै सेवकैरि नाई बणनै।
\v 27 कियौकि बडा कैणु आ, सै भौजना पिन बेईठा या सेवा आ काता? किया सै न जै भौजना पिन आ बैठौरा? पर आऊं तुआड़ै बिच सेवकैरि नाई आ।
\v 28 पर तुऐ सै आंतै, जै मिंडि परिक्षाई मझ लगाहतार मूं सेईते रियै।
\v 29 जां जीं मिंडै बाबै मिंडै तेईनि अक राज ठैहरऊरा आ।
\v 30 तींऐ आऊं बि तुआड़ै तेईनि ठैहरांता, तांकि तुऐ मिंडै राजा मझ मिंडै मैचा अधिकार पिन खा पिया, वरन सिंघासना पिन बेशी करि इस्राइलैरै बाराह गौतरा कैरा न्याय करा।
\s पतरसैरै नमैरि भविष्यवांणि
\p
\v 31 शमौन, हे शमौन, तका शैतानै तै लौक मगी लियै, कि किणकैरि नाई फैटकिया।
\v 32 पर मीं तिंडै तेईनि प्रार्थना की, कि तिंडा विश्वास गाहंथा न रिहिया: जां जेखणी तु फिरया ता अपड़ै भायानि सिथिर करै।
\v 33 तैनि तैस सुण बौलु, हे प्रभू , आऊं ताउ सुण जैहली, वरन मरनेनि बि तियार आ।
\v 34 तैनि बौलु, हे पतरस आऊं ताऊ सुण बौलता कि आज मुरगाह बांग न दैला जां तेईनितू तरा बारी मिंडा इनकार न करि बेशैला, कि आऊं तैस न जाणता।
\s वैटुआ, झौई,जांह तलवार
\p
\v 35 जां तैनि तैन्हां सुण बौलु, कि जेखणि मी तुआंनी बैटुवै जां झौई कने जुटै बगैर भेईजै थ्यै, ता किया तुआं कुसकेई चीजैरि कैमि पेईथी।
\v 36 तैनि तैन्हां सुण बौलु, पर ऐबै जैस किन बैटुवा भुआ तैस लैइ, जां तींऐ झौई बी, जां जैस किन तलवार न भुया सै अपड़ै लिकड़ै बैचि करि बि लै लिया।
\v 37 कियौकि आऊं तुआं सुण बौलता, किऐ जै शास्त्रा लिखौरु आ कि सै अधर्मया सुण गिणि ग्या, सै मूं पिन पूरू भूणू जैरुरि आ; कैईनिकि मिंडै बिषियैरि गलै भूणा पिन ऐंती।
\v 38 तैन्है बौलु, हे प्रभु, तका ऐड़ी दो तलवारि ऐंति तैनि तैन्हां सुण बौलु, बैड़ी ऐंती।
\s जैतूनैरै पहाडा पिन यीशुरि प्राथना
\p
\v 39 तां सै भेईर निकिइन करि, ऐपड़ी रीती अनुसार जैतुनैरै पहाड़ा पिन ग्या, जां चैलै तैस पिचाहली चलि पियै।
\v 40 तैसै ठाहरि पुजि करि तैनि तैन्हां सुण बौलु, प्रार्थना करा, कि तुऐ परिक्षाई मझ मेई पुआ।
\v 41 जां सै ऐपु तैन्हां किना अलग अक ढैला सुटणां टपै पिन ग्या, जां जैणू टंकी करि प्रार्थना कांना लगाह।
\v 42 कि हे बाबा अगर तु चैहिया ता ऐस कटौरै मूं किना घैरी लै, तांबी मिंडी न तिंडियै इछा पूरि भूणी।
\v 43 तां सुरगाह किना अक स्वर्गदूत तैसनि लैहिया जै तैसनि समरथ दीइंथ्या।
\v 44 जां सै ऐति संकटा मझ बियाकुल भौ करी जां दिलेरि वेदना सेईतै प्रराथना कांना लगाह; जां तैसैरा पैसीना मना खूंन ऐरै समान बैड़ि बैड़ी बूंदै नाई धैरति पिन गिरती थी।
\v 45 तांसै तैस प्रार्थनाई किना उठा जां अपड़ै चैला किन एईछि करि सै उदैसिरै मारौरै झुलौरै लधै, जां तैन्हांनि बौलु कौईनि आंतै झुलतै?
\v 46 उठा प्रार्थना करा, कि परिक्षाई मझ मैई पुआ।
\s यीशु धौखै सुण पैकडियूंणां
\p
\v 47 सै ऐकियूं बौलता थ्या कि, तका अक भीड़ यैई, जां तैन्हां बारह मझीं अक जैसैरु ना यहुदा थियुं, तैन्हैरि अघरयालीं , अघरयालीं एईंता थ्या, सै यीशु किन या कि तैसैरा चुमा लियौ।
\v 48 यीशु तैसनि बौलु, हे यहुदा किया तु चुमा लै करि मेहिणुरै पुत्रानि पकड़ांता?
\v 49 तेसैरै सैउगोयै जां तकाऊं कि कुतु भूणारु आ,बौलु हे प्रभु लिया आई तलवार चलांईं।
\v 50 जां तैन्हां मझीं एकि महायाचक कैरै दासा पिन चला करि तैसैरा देहिणा कन उडा दिता।
\v 51 ऐत पिन यीशु बौलु ऐबै बस करा: तैसैरा कन छुई करि सै ठीक किया।
\v 52 तां यीशु महायाचक, जां मंदरैरै पहरुआ कैरै सरदारानि जां पुरन्यां सेईतै जै तैस पिन चढि याउरै थ्यै, बौलु किया तुऐ मूनि डैकु समझी करि तलवारि जां शौठै लै करि निकऔरै आंते?
\v 53 जां आऊं मंदरा मझ हर धियैड़ी तुआं सेईतै थ्या, ता तुऐ मूं पिन न मारा,पर ऐ तुआड़ी घड़ी आ जं अंधकारैरा अधिकार आ।
\s पतरसैरा नंमा
\p
\v 54 फिरि सै तैस पकड़ी करि लैइ चलै जां महायाचक घरा मझ लैइ यै जां पतरस दूर- दूर तैसेरि पिचालीं पिचालींचलता थ्या।
\v 55 जां सै अंगणां मझ आग जाई करि किठै बेइठै, ता पतरस बि तैन्हैरै बिच गाही बेइठा।
\v 56 जां अक दासी तैस आगिरै परैगड़ु बैशौरै तका करि जां तैस धैरै ताकि करि बौलणा लगी, ऐकिया बिता ऐस सेइतै थ्या।
\v 57 पर तैनि ऐकियूं बौलि करि नमा किया कि हे जैनेनियैं, आऊं ऐस न जांनता।
\v 58 थौड़ी देर बाद कुनकियै हौरै तैस तका करि बौलु, तु बिता तैन्हां मेझियां आ; पतरसै बौलु; हे मेहिणु आऊं ना।
\v 59 कौई घंटै बाद अक हौरा मेहिणू बौलणा लगाह, सच ऐकिया बि ता ऐस सेईतै थ्या, कैईनिकि ऐकिया गैलीली आ।
\v 60 पतरसै बौलु कि हे मेहिणु आऊं न जाणता कि तु किया बौलता? सै बौलता थ्या कि झट कुखड़ै बांग दिति।
\v 61 तां प्रभू घुमि करि पतरसा धैरै तकाऊं, जां पतरसानि प्रभूरि सै गळ याद यैई जै तैनि बौलौरि थी, कि आज कुखड़ेरि बांग दीणा किना पेहिलै ताऊ तरआ बार मिंडा इनकार काना।
\v 62 जां सै भेईर निकीइ करी फुटि फुटी रूंणा लगाह।
\s यीशुरि बीजति
\p
\v 63 जै मेहिणु यीशुनि पकड़ी बैठौरै थ्यै , सै तैसनि ठठै मझ उडा करि चुथणां लगै।
\v 64 जां तैसैरै टीरै ढकि करि तैस किना पुछु, कि भविशयैवाणी करि शुणा कि तु कुनि मारा?
\v 65 जां तेनहै बैड़ी सैरि हौरि बी निन्दा भैरोरि गलै तैसैरै बिरौधा मझ बौलि।
\s महासभाइरै सामणै यीशु
\p
\v 66 जेखणि धियाड़ी भुई ता लोका कैरै पुरनियैं जां महायाचक कने शास्त्री किठै भुऐ, जां सै ऐपड़ी सभाई मझ अणी करि पुछा,।
\v 67 अगर तु मसीह आ ता ,असूं सुण बौलि दै, तैनि तैन्हां सुण बौलु, अगर अऊं तुआं सुण बौलुं ता विश्वास न करैलै।
\v 68 जां अगर पुछूं ता जुबाब न दैलै।
\v 69 पर ऐमही किना मेहिणुरा पुत्र सरव सामरथि परमेश्वरेरि देहिणि ओर बेशैला।
\v 70 ऐत पि सभनियैं बौलु, ता किया तू परमेश्वरैरा पुत्र आ? तैनि तैन्हां सुण बौलु; तुऐ खुदै बौलतांतै, किऔंकि आऊं आ।
\v 71 तां तैन्है बौलु, ऐबै असूं उगैहिरा कुतु परियोजन आ,किऔंकि आई ऐपुऐ तैसैरु मुहां किना शुणी लियूं।
\c 23
\s पितालुसैरै सामणै यीशु
\p
\v 1 तां सारी सभा उठी करी तैस पितालुसा किन लै गैई।
\v 2 जां सै जाति ऐकियूं बौलि करी तैस पिन दौष लाणां लगै कि आई ऐकिया लौकानि बैहकांतै, जां कैसरानि चुंगी दीणा किना नमा काता, जां अपड़ै आपानि मसीह राजा बौलता शुणां।
\v 3 पितालुसै तैस किना पुछु, किया तु यहुदिया कैरा राजा आ? तैनि तॅसनि जुबाब दिता, तु एपु ऐ आ बौलता।
\v 4 तां पितालुसै महायाचक जां लौका सुण बौलु, मूं ऐस मैहिणु मझ कौ दौष न लगाह।
\v 5 पर सै हौरु बि दरहिड़ी करि बौलणा लगै, ऐकिया गलीला किना लै करी ऐड़ी तेईनि सभन्यां याहुदिया मझ उपदैश दी- दी करि लौकानि उकसांता आ।
\v 6 ऐकियूं शुणी करि पीतालुसै पुछु, किया ऐकिया मैहिणु गलीली आ?
\v 7 जां ऐ जाणि करि कि सै हेरौदेसैरि रयाससतिरा अधिकार तैन्हां ना आ, सै हेरोदेसाकिन भेईजि दिता, कैईनिकि तैन्हां धियैड़िया मझ सै बि यरुशलेम मझ थ्या।
\s हेरोदेसैरै सामणै यीशु
\p
\v 8 हेरोदेस यीशुनि तका करि बड़ा खुश भुआ, कैईनिकि सै बड़ा धियैड़िया किना तैस तकांणा चांहथा थ्या एठणिरै तेईनि कि तैसैरै बारै मझ शुणौरु थियूं, जां तैसैरा किछ चिन्ह तकाणैरि आशा रैखींथ्या।
\v 9 सै तैस किना बैड़ी सैरी गलै पुछता रिहा, पर तैनि तैसनि किछ बि जुबाब न दिता।
\v 10 जां महायाचक जं शास्त्री खड़ै भुऐ, तन मन सेईतै तैस पिन दौष लांतै रियै।
\v 11 तां हेरोदेसै अपड़ै सिपेहिया सेईतै तैसैरी बीजति करि ठठा मझ उडा,जां भैड़कीलै लिकड़ै लुआ करि सै पीतालुसा किन भेईजी दिता।
\v 12 तेसै धियैड़ी पीतालुसा जां हेरोदेस मितर भौ गियै, ऐत किना पेहिलै सै एकि दुऐरै दुशमण थ्यै।
\s पितालुसै दिता यीशुनि मोउतिरा दंड
\p
\v 13 पीतालुसै महायाचक जां सरदार जां लौक शिदा करि तैन्हां सुण बौलु।
\v 14 तुऐ ऐस मेहिणुनि लौकानि बेहकांणै बा आ ठैहराई करि मूं किन लै इयै, जां तका, मीं तुआड़ै सामणै ऐसैरि जांच की, पर जैन्हां गला कैरा तुऐ ऐस पिन दौष लांतै आंतै, तैन्हां गला कैरै बिषियै मझ मूं ऐस मझ कौ दौष नगाह।
\v 15 न हेरोदेसै, कैईनिकि तैनि सै असूं किन भैईजि दितौरा: जां तका,तैस किना ऐतियूं किछ न भूं सै मौऊतिरै दण्डा योगय ठैहरैइयौ।
\v 16 एठणिरै तेईनि अंऊं ऐस चुथाई करि छडी दींता।
\v 17 तां सारै मिली करि चिला उठै,
\v 18 ऐसैरा कंम तमाम कर,जां असैड़ै तेईनि बरबैनि छडी दै।
\v 19 ऐ कौसकियै बलबैरै कारण जै नगरा मझ थ्या भौरा, जां हतियाइरै कारण जैहली मझ थ्या।
\v 20 पर पीतालुसै यीशु छडणेरी इछाई सैइतै लौक फिरी समझाई।
\v 21 पर तैन्है चिला करि बौल: ऐस क्रुसा पिन चाहड़, क्रूसा पिन।
\v 22 तेैनि तीसरी बारी तैन्हांनि बौलु, कियों? ऐनि कैणु तैई बुराई की? मीं ऐस मझ मोउतिरै दंडैरै योगियै कौ गल न बुझी! एठणिरै तेईनि आऊं ऐस चुथाई करि छडी दींता।
\v 23 पर सै चिला- चिला करि पिचालीं पै गियै, कि सै क्रूसा पिन चाहड़ा, जां तेनहैरा चिलांना जौरदार भौ ग्या।
\v 24 ता पीतालुसै आज्ञा दिति, कि तैन्हैरि विनती अनूसार न्याय कैरियौ।
\v 25 जां तेनि सै मेहिणु जै बलबै जां हतियारै कारण बंदीघरा थिआ,जां जैस सै मगतै थ्यै, छडी दिता; जां यीशू तैन्हैरि इछाई अनुसार तैन्हांनि दी दिता।
\s यीशु क्रूसा पिन चैढियूंणां
\p
\v 26 जां सै तैस लै गांथै थ्यै, ता तैन्है शमौन नाइऐरै एकि कुरैनिनि जै गरां किना एईंता थ्या, पकड़ी करि तैस पिन क्रूस लदी दिता, कि ऐस यीशुरै पिचालीं- पिचालीं लै चैलिया।
\v 27 जां लौका कैरि बड़ी भीड़ तैस पिचालीं चलि पैई, जां बैड़ि सैरि जैनैनि बि, जै तैसैरै तेईनि हिक पिटती जां बिलाप कैति थी।
\v 28 यीशु तेनह धैरै फिरि करि बौलु, हे यरुशलेमेरि पुत्रियो मिंडै तेईनि मेई लैरि दिया,पर अपड़ै जां अपड़ै बालका कैरै तेईनि लैरि दिया।
\v 29 किओंकि तका सै धियैड़ी एईंती जैत मझ बौलैलै, धन्य आंतै सै जै बांझ आंतै, जां सै गरभ जै न जैमिया सै चिची जैन्हां दुध न पिआयूं।
\v 30 तेस टैंमा सै पहाड़ा सुण बौलणा लगणै, किअसूं पिन गिरा,जां टिलानि कि असूं ढकि लिया।
\v 31 केईनिकि जां सै हरै बुटा सुण ऐतियूं कातै, ता शुकै सुण ता किया किछ न कैरियूंणू?
\v 32 सै जां दो मेहिणुआंनि बि जै कुकरमी थ्यै, तैस सुन घात कांनानि लै चलै।
\v 33 जां सै तैसै ठाहरी जैतनि खौपड़ी बौलतै पुजै ता तैन्है तैड़ी तैसनि जां तैन्हां कुकैरमियांनि अक देहिणै दूसरा बांऐं ओर क्रूसा पिन चढ़ाई।
\v 34 तां यीशु बौलु; हे बाबा, एन्हानि माफ कर, कैईनिकि ऐ न जाणतै कि कुतु आंतै कातै,कनै एन्हा चिठी सुटि करि तैसैरै लिकड़ै बंडी लियै।
\v 35 लौक खड़ै- खड़ै तकांतै थ्यै, जां सरदार बि ठठा करि- करि बौलतै थ्यै, कि एनी हौरै बचाई, अगर ऐ परमेश्वरैरा मसीह , जां तैसैरा चुणौरा आ ता अपड़ै आपानि बंचा लिया।
\v 36 सिपाही बि नीड़ एईछि करि जां सिरका दी करि तैसैरा ठठा करि- करि बौलतै थिऐ।
\v 37 अगर तु यहुदिया कैरा राजा आ ता,अपड़ै आपानि बंचा लै।
\v 38 जां तेैस पिन अक चिठी बि लगौरि थी कि ऐकिया यहुदिया कैरा राजा आ।
\s मन फैनै बाआ कुकर्मी
\p
\v 39 जे कुकरमी लटकाऊरै थ्यै, तैत मझ एकि तैसैरी निंदा करि बौलु, किया तु मसीह न ता अपड़ै आपानि जां असूं बंचा।
\v 40 एत पिन हौरै तैसनि झिड़का करि बौलु, किया तु परमेश्वरा हैरि बिना डैरिंता? तु बि ता सैहै दौष पांता।
\v 41 जां आई ता‍ न्याय अनुसार सझा पांतै आंतै कैईनिकि आई अपड़ै कमा कैरा ठीक फल पांतांतै, पर एनि ता कौ अनुचित कम ना कियाऊरा।
\v 42 तां तैनि बौलु, हे यीशु जां तु अपड़ै राजियै मझ या ता, मिंडी सुधी लैई।
\v 43 तेैनि तैस सुण बौलु, आऊं ताऊ सुण सच बौलताकि आजै तू मूं सेईतै सुरग लौका भूणां।
\s यीशुरा प्राण त्यागणां
\p
\v 44 जां लगभग दुईं पैहरा किना तीसरै पैहरा तेईनि सारै दैशा मझ अंधारु छा गियुं।
\v 45 जां सुरजैरा उजाला गाहंथा रया, जां मंदरैरा पड़दा बिच किना फटि ग्या।
\v 46 जां यीशु बड़ै शबदा मझ पुकारि करि बौलु, हे बाबा आंऊं अपड़ी आत्मा तिंडै हथा मझ सुटता, जां ऐ बौलि करि प्राण छडी दितै।
\v 47 सुबैदारै जै किछ भूं तका करि परमेश्वरैरि बैडियैई की, जां बौलु जैरुऱ ऐ मेहिणु धैरमि थ्या।
\v 48 जां भीड़ जै ऐ तकाणैरै तेइनि किठि थी, ऐसै घटनाई तका करि हिक पिटती चली गैइ।
\v 49 जां तेसैरै सभ जाण पेहचाण, जां जै जैनैनि गलीला किना तैस सेईतै योऊरि थी, दूर खैड़ी ऐ सभ तैकैंति थी।
\s यीशु दैबि गांहणां
\p
\v 50 जां तका युसब नाईऐरा अक मंतरी जै सजण जां धरमी पुरुष थ्या।
\v 51 जां तेनहैरे बिचार जां तैन्हैरै ऐस कमा किना खुश न थ्या; कनै सै यहुदिया कैरै नगरा अरिमतियाइरा रीहणै बाआ थ्या जां परमेश्वरैरै राजियैरि बाट जोहणै बाआ थ्या
\v 52 तेनि पीतालुसा कि गाही करि यीशुरि देह मगी ली।
\v 53 जां सै उतारि करि देह चादरी मझ लपैटि ली, जाम एकि कब्री मझ रखा जै चटामनि मझ खणौरी थी, जां तैत मझ कौ कैदि न रैखियौऊरा थ्या।
\v 54 सै तियैरीरि धियाड़ी थी,जां सब्तेरि धियाड़ी शुरू भूणां पिन थी।
\v 55 जां तेनहै जैनैनियैं जै तैस सुण गलील किना योऊरि थी, पिचालीं- पिचालीं गाही करि सै कबर तकाई, जां ऐबि कि तैसैरि देह कुसै रीति सुण आ रखौरी।
\v 56 जां एईछि करि सुगंधित चीजै जां इत्र तियार किया: जां सब्तेरि धियैड़ी ता तैन्है आज्ञाई अनुसार आरांम किया।
\c 24
\s यीशुरा दुबारि उत्थांन
\p
\v 1 पर हफ्तेरी पेहिलि धियैड़ी बैड़ी भियगियै सै तैन्हां सुंगधित चीजानि जै तैन्है तियार थी कियौऊरि, लै करि कब्री पिन यैई।
\v 2 जां तेनहै घौड़ कब्री किना रुअकौरा तका।
\v 3 जां अंतर गाही करि प्रभू यीशुरि देह न मैई।
\v 4 जेखणी सै ऐसै गलै ला हैरान थी भूंति, ता तका दो पुरुष झअकतै लिकड़ै लाऊरै तैन्हां किन एईछि खड़ै भुऐ।
\v 5 जेखनणि सै डरी गेई,जां धैरति धैरै मूं झुका बेठी, तां तैन्है तैन्हांनि बौलु; तुऐ जींतानि मौरा मझ कोईनि ऐं तोपति?
\v 6 सै ऐड़ी ना, पर जी उठौरा आ; याद करा, कि तैनि गलीला मझ रींहथै तुआं सुण बौलौरु थियूं।
\v 7 कि जैरुरि आ कि मेहिणुरा पुत्र पापिया कैरै हथा पैकड़ैइयौ, जां क्रूसा पिन चाढ़ैइयौ, जां तीसरी धयैड़ी जी उठिया।
\v 8 तां तैसैरि गलै तैन्हांनि याद यैई।
\v 9 जां कब्री किना बापस एईछि करि तेनहै तैन्हां‍‍ ग्याहरानि कने हौरे सभन्यांनि, ऐकेई गलै बौलि शुणैई।
\v 10 जेनहै प्रेरित सुण ऐ गलै शुणैई, सै मरियम मगदलीली जां योहना कने याकूबैरी मा मरियम जां तेनह सेईतै की जां हौरि जैनैनि बि थी।
\v 11 पर तैन्हैरि गलै तैन्हां कैहैन्यां साई समझ ऐई, जां तेनहै तैन्हैरि विश्वास न की।
\v 12 तां पतरस उठी करि कब्री धैरै दाऊड़ी ग्या, जां झुकि करि सिरफ लिकड़ै पियौरै लधै,जां जै भौरु थियूं, ततेत किना हैरानि काता, अपड़ै घरैनि चलि ग्या।
\s इम्माऊसैरै रस्तै पिन चैला सुंण
\p
\v 13 तका, तैसै धियैड़ी तैन्हां मझ दौ जणै इमाऊस नांइऐरै एकि ग्रांनि गांथै थ्यै, जै यरुशलेमा किना सत मीलैरि दूरि पिन थ्या।
\v 14 जां सै एन्हा सभन्यां गला पिन जै भौरि थी,ऐपु मझ गलबात कातै गांथै थ्यै।
\v 15 जां जेखणि सै ऐपु मझ गलबात जां पूछताछ कातै थ्यै, ता यीशु ऐपु नीड़ ऐईछि करि तैन्हां सुण भौ लिया।
\v 16 पर तैन्हैरै टीरै ऐतियै बंद करि दितै, कि तैस परयांणी न सैकिया।
\v 17 तेनि तैन्हां किना पुछू; ऐकैई कुतु गलै ऐंती, जै तुऐ चलतै- चलतै ऐपु मझ कातांतै? सै उदास तियै खड़ै रैहि गियै।
\v 18 ऐकयूं शुणी करि, तैन्हां मझ किलयुपास नाईंऐरै एकि मेहिणु बौलु; किया तु यरुशलेम मझ अकैला परदैशी आ; जै न जाणता, कि एन्हा धियैड़िया मझ तैत मझ कुतु- कुतु भौरु आ?
\v 19 तेनि तैन्हां किना पुछु, कैणुहि गलै? तैन्है तैस सुण बौलु; यीशु नासरिरै बारै मझ जै परमेश्वर कनै सब लौक कैरै नीड़ कमा जां बचना मझ सामरथि भविष्यवक्‍ता थ्या।
\v 20 जां महायाचक जां असैड़ै सरदार सै पकड़वा दिता, कि सै दौषी आ तैसनि मोउतीरि आज्ञा दियौ; जां सै क्रूसा पिन चाढ़ाह।
\v 21 पर असूं आशा थी, कि ऐहै इस्राइलानि छुटकारा दैला, कनै एन्हा सभन्यां गला कैरै सिवाऐ ऐसै घटनाई भौरि तीसरी धियाड़ी आ।
\v 22 जां असूं मझा कैही जैनैनियैं बि हैरैनि मझ सुटे, जै भियागै कबरी पि थी गियौउरि।
\v 23 जां जेखणी तैसैरि देह न मैई, ता ऐकियुं बोलति यैई, कि आई स्वर्गदूतैरा दरशण पा, जैन्हां बौलु कि सै जीवत आ।
\v 24 तां असैड़ै सैथ्या मझां केही कब्री पन गियै, जां जीं जैनैनियैं बौलौरु थियूं, तींऐं लधु; पर सै न लधा।
\v 25 तां तैनि तेनहसुण बौलु, 'हे निरबुधियौ, जां भविष्यवक्ता केरि सैरि गला पिन विश्वास काना मझ मन मतियौ!
\v 26 किया जैरुरि न थियूं कि, मसीह ऐकियै दु:ख उठाई करि ऐपड़ी महिमाई मझ परवेश कैरया?
\v 27 ताम तैनि मूसै किना जां सभ भविष्यवक्ता किना शुरू करि- करि सारे पवित्र शास्त्रा मझां, अपड़ै बारै कियौरि गला कैरा व्यवस्था तैन्हांनि समझाई दिता।
\v 28 यैतु मझ सै तैस गरां किन पुजै, जैड़ी सै गांथै थ्यै, कनै तैसैरै ढंगाह किना ऐतियूं लगतु थियूं कि सै अगर गांहणां चांहथा आ।
\v 29 पर तैन्है ऐकियूं बौलि करि सै रौका, कि असूं सुण रैह; कैईनिकि सनहैरा भूंता आ कनै धियाड़ी बड़ी ढाई ग्याऊरि आ। ताम सै तैन्हां सुण रीहणैरै तैईनि अंतर ग्या।
\v 30 जां सै तेनह सुण रोटि खांणा बेईठा, ता तैनि रौटि लै करि धन्यवाद किया, जां तैसै तरौड़ी करि तैन्हांनि दीणां लगाह।
\v 31 तां तैन्हैरै टीरै खुली गियै; जां तेनहै सै परयांणी लिया, जाम सै तेनहैरै टीरा किना छपि ग्या।
\v 32 तेनहै ऐपु मझ बौलु, जेखणी सै रासतै मझ असूं सुण गलै काता थ्या। जां पवित्र शास्त्ररैरा इलम असूंनि समझांता थ्या, ता असैड़ै मना मझ उतेजना न पेइदा भुई?
\v 33 सै तैसे घैड़ी उठि करि यरुशलेमानि चली गियै, जां तैन्हां ग्याहरानि जां कनै तैन्हैरै साऊगि किठै पाई।
\v 34 सै बौलतै थ्यै, प्रभू सच मुच जी उठौरा आ, जां शमौनानि लैहिया।
\v 35 तां तेनहै बतेरि गलै तैन्हांनि शुणा दिति जां ऐ बि कि तैन्है सै रोटि तरौड़तै टैंमा परयांणा।
\s यीशु चैलानि लैहियूंणां
\p
\v 36 सै ऐकैइ गलै बौलतै थ्यै कि, सै ऐपुऐ तैन्हैरे बिच एईछी खड़ा भुआ; जां तैन्हां सुण बौलु तुआंनि शांति मेईया।
\v 37 पर सै घबरा गियै, जां डरी गियै, जां समझै कि, आई कुसकियै भूतानि आंतै तकांतै।
\v 38 तेनि तैन्हां सुण बौलु, कौईनि घबरांतै, जां तुआड़ै मना मझ कौईनि शक उठतै?
\v 39 मिडै हथ जां मिंडै पेईड़ तका,कि आऊं सैहै आ, मूंनि छुई करि तका; कियौकि आत्माईरी हैडि जां मांस न भूत, जैतयूं तुऐ मूं मझ तकांतै आंतै।
\v 40 ऐकयूं बौलि करि तैनि तैन्हांनि अपड़ै हथ पैइड़ लुहाऐ।
\v 41 जेखणी खुशिरै मारौरै तैन्हांनि विश्वास न भुई, जां हैरानि कातै थ्यै, ता तैनि तैन्हां किना पुछु; किया तुआं किन ऐड़ी कुछ रोटी ऐंती?
\v 42 तेनहै तैसनि भुनोरि मैछलिरा टोकड़ा दिता।
\v 43 तेनि लै करि तैन्हैरै सामणै खा।
\v 44 फिरि तैनितैन्हां सुण बौलु, ऐकेई मिंडि सै गलै ऐंति, जै मीं तुआं सुण रींहथै, तुआं सुण बौलोरि थी,कि जैरुरि आ कि जियौऊति गलै मूसैरि व्यवस्था जां भविष्यवक्ता जां भजना केरि किताबि मझ,मिंडै बारै लिखौरि ऐंती, सैरि पूरि भिया।
\v 45 तां तेनि पवित्र शास्त्र बुझणैरै तेईनि तेनहैइ मन खौलि दिति।
\v 46 जां तेनह सुण बौलु, ईं लिखौरु आ, कि मसीह दु:ख उठाला, जां तीसरि धियैड़ी मौरा मझां जी उठैला।
\v 47 जां यरुशलेमा किना लैकरि सभ जातिया मझ मन फैरनैरा जां पापा कैरि माफरा प्रचार, तैसैरै नां किना कैरियूंणा।
\v 48 तुऐ एन्हा सभन्यां गला कैरै उगाहही आंतै।
\v 49 हौरु तका, जैसैरि प्रतिज्ञा मिंडै बाबै आ कियाऊरि, मूं सै तुआं पिन उतांनि,जां तेईनि सुरगाह किना सामरथि न मैआ, तां तेईनि तुऐ ऐसै नगरा मझ ठैहरी रैहा।
\s यीशुरा सुरगनि गाहणुं
\p
\v 50 तां सै तैन्हांनि बैतन्याह तेइनि भेईर लै ग्या, जां अपड़ा हथ उठाई करि तैन्हांनि आशीष दिति।
\v 51 जां तैन्हांनि आशीष दींतै सै तैन्हां किना अलग भौ ग्या, जां सुरगा किना उठाई लिई ग्या।
\v 52 जां सै तेसिनि दण्डवत करि बड़ै आन्नद सैइते यरुशलेमानि चलि गियै।
\v 53 जां लगातार मंदरा हाजर भौ करि परमेश्वरैरी धन्यवाद कैरयां कैथ्यै।
