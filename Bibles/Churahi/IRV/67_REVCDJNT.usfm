\id REV
\ide UTF-8
\rem Copyright Information: Creative Commons Attribution-ShareAlike 4.0 License
\h प्रकाशित वाक्य
\toc1 प्रकाशित वाक्य
\toc2 प्रकाशित वाक्य
\toc3 प्रकाशित वाक्य
\mt1 Revelation
\mt1 प्रकाशितवाक्य
\c 1
\p
\v 1 यीशु मसीह रा प्रकाशितवाक्या जै सै परमेश्वरै ऐठणीरै तैईनि दित्ता,कि अपडै सेवकानी सै गल्लै,जैन्हैरा शीध्र भौणा जैरूरी आ,लुहैईया,कनै तैन्नी अपडै स्वर्गदूत भेईजि करी तैसैरै दुवारा अपढा दासा यहुन्नानी बौलु।
\v 2 जैनि परमेश्वरेरै वचन कनै यीशु मसीह री गवाही,मतलब जै तैनि तकाऊ तैसेरी गवाही दित्ती।
\v 3 धन्य आ सै जै ऐस भविष्यबाणीरै वचन पढता कनै शुणता कनै ऐस मझ लिखौरी गलै मनता,केईनि कि समय निकट यौऊरा आ।
\s संत्ता कलीसिया कैरा अभिवादन
\p
\v 4 यहून्नारी ओर सेईतै आसियारी सत कलिसिया कैरै ना,तैसेरी और सेईतै जै ऐति कनै जै हि,और जै ऐइणै वआ आ,कनै तैन्हा सत आत्माईया केरि शांति सेईतै,जै तैसेरै प्रभु यीशु सिंहासनैरै सांमणै एंति।
\v 5 कनै यीशु मसीह रि ओर सेईतै,जै विश्वास योग्य साक्षी कनै मौरा मझां जी उठणै वआ मझ पहिलौठा,कनै प्र्थबीरा राजा कैरा सरदार आ,तुवानी अनुग्रह कनै शांति मिलती रिहा,जै ऐसु सेइतै प्रेम रखता,कनै जैनि अपडै खूंन ला ऐसैढै पापा काना छडाऊरा आ।
\v 6 कनै अई अक रज्य और पिता परमेश्वरैरै याजक बी बढा दितै,तैसैरि ऐ महिमा कनै पराक्रम युगायुग रिहा।आमीन।
\v 7 तक्का सै बदला सेईतै ऐईणै वआ आ,कनै हर अक आंख तैस तकाली,वरना जैन्है सै बेधा हि,सै बी तैस तकालै,कनै प्रथबीरै सारै जाति तैसैरै कारण छाती पीटैलै।हां।आमीन।
\v 8 प्रभु परमेश्वर सै जै आ,कनै जै हि,और जै ऐईणै वआ आ,जै सर्वशक्तिमान आ,ऐ बौलता,कि अऊ ऐ अल्फा कनै ओमेगा आ।
\s यहूनैनी मसीहरा दर्शन
\p
\v 9 अऊ यहुना जै तुवाडा भा,कनै यीशुरै क्लेश,कनै राज्य,कनै धीरजा मझ तुवाडा सहभागि आ,परमेश्वरैरै वचन कनै यीशुरी गवाहीरै कारण पतमुस नाईऐरा टापू मझ हि।
\v 10 कि अऊ प्रभुरै दिन आत्माई मझ ऐईछी ग्या,कनै अपडै पिछै तुरहीरा त्या बडा शब्द ऐ बौलतै शुणा।
\v 11 कि जै कुछ तू तकांता,तैस किताबी मझ लिखी करी सतौ कलिसिया कन भेईजी द्या,ईफिसुस कनै स्मुरना, कनै पिरगमुन,कनै थुआतीरा,कनै सरदीस,कनै फिलेदिलफिया,कनै लौदीकिया मझ।
\v 12 कनै जै किछ मू सेईतै बौलता हि,तकांणनी अपडा मुह फैरा,कनै पिछै घूमी करी मी सुनेरी सत दीवटै तकैई।
\v 13 कनै तैन्हा दीवटा मझ मी मेहिणुरा पूत्र सरीखा अक पूरुश तक्का,जै पांव तेईनी वस्‍त्र पैहनै,कनै छैती पन सुनहल पटुका बान्धे हुए हि।
\v 14 तैसेरै शिरैरै वाल श्वेत ऊन वरन पालेरै त्यै उज्जवल थ्यै कनै तैसैरै टिरै आगैरी ज्वालारी नाई थी।
\v 15 कनै तैसैरै पेईड उत्तम पीतला समान थ्यै जै मना भट्टी मझ तपाऊरै भुईया,कनै तैसैरा शब्द बड़ै शब्दारी नाई हि।
\v 16 कनै सै अपडै दाहिनै हथा मझ सत तारै लियौरे हि,कनै तैसैरा मुखा सेईतै चोखी दोधारी तलवार निकलती थी,कनै तेसैरा मुख ऐत्या सामरथि प्रजवलित हि,जैत्या सुरज मैत्ती धुप्पै चमकता।
\v 17 जां मी सै तक्का ,त तैसैरै पैरा पन मुर्दा त्या गिरी ग्या कनै तैन्नी मु पन अपडा दाहिणा हथ रखी करी ऐ बौलु,कि मैइ डरै,अऊ पेहीली कनै अन्तिम कनै जीवता आ।
\v 18 अऊ डरी ग्या,कनै ऐबै तकाऊ,अऊ युगायुग जींतै आ कनै मोऊत कनै अधोलोकेरी कुंजी मु कन ऐन्ति।
\v 19 एठणीरै तेईनि जै गलै ती तकैई कनै जै गलै भुन्ती ऐन्ती,कनै जै ऐढहा भौणै बैई ऐन्ती ,तैन्हा सैहस्त्रोन लिख।
\v 20 मतलब तैन्हा सता तारा कैरा भेद जै ती मिडै देहिनै हथा पन तकाऊरा हि,कनै तैन्हा सत्ता सुनेहस्त्रोन दीवटा कैरा भैद से सत तारै सत्ता कलिसिया कैरै स्वर्गदूत आंतै,कनै से सत दीवट सत कलीसिया ऐन्ती।
\c 2
\s इफिसुसानी संदेश
\p
\v 1 इफिसुसेरी कलिसिया रै स्वर्गदूतानी ऐ लिख कि जै सत्ता तारे अपडै दैहिणै हथा मझ ल्यौरै आंतै,कनै सुनैरी सत्तै दीवटा बीच अऊ फीरता आ,सै ऐ बौलता कि।
\v 2 अऊ तिडै कम,कनै परिश्रम,कनै तिडा धीरज जांणता कनै ऐ बी कि तू बुरै लौका तक्का न सखता,कनै जै अपडै आपनी प्रेरित बौलतै,कनै आंतै न,सै ती परखी करी झुठै पाई।
\v 3 कनै तू धीरज धरता,कनै मिडै नाईयैरै तैईनी दुख उठांतै -उठांतै थकै न।
\v 4 पर मु तिडै बिरुध ऐ बौलणू आ कि ती अपडा पेहीला त्या प्रेम छडी दित्ता।
\v 5 सै चेती करी कि तु कौडहा गिरा ,कनै मन फैर कनै पेहिलै समान कम कर,कनै अगर तु मन न फैरला,त अऊ तऊ कन ऐईछी करी तिडी दीवट तैस सथाना कना हठाही दैला।
\v 6 पर हाम तउ मझ ऐ गल त आ कि तू नीकुलया कैरै कमा सेईतै ध्रणा काता ,जैन्हा सेईतै अऊ बी ध्रणा काता।
\v 7 जैन्हैरै कन आंतै ,सै सुणी लिया कि आत्मा कलिसिया सेईतै क्या बौलतै कि जै जय पैईया,अऊ तैस- तैस जीवनैरै बुट्टा सेईतै जै परमेश्वरै सुरगलौका मझ आ फल खांणनी दैला।
\s स्मुरनानी संदेश
\p
\v 8 कनै स्मुरनारी कलिसिया रै स्वर्गदूत ऐ लिख ,कि जै पेहिला कनै लाशट आ जै मरी ग्या कनै ऐबै जीन्ता आ, सै ऐ बौलता कि।
\v 9 अऊ तिडै क्लेशा कनै दरीद्रताई जांणता कनै जै लौक अपडै आपनी यहुदी बौलतै कनै आंतै ना,पर शैतानैरि सभा आंतै,तैन्हैरी निन्दा ई बी जांणता।
\v 10 जै दुख तउ झैलणै आंतै,तैन्हा कना मैई डरै केईनि कि तका शैतान तुवा मझ कैथरा जैल्ही मझ सुटणार आ ताकि तुऐ परखै गैहिया,कनै तुऐ दस दिन तेईनि क्लेश उठाणा पुणा,प्राण दैणा तैईनी विश्वास मझ रिहा,त अऊ तांऊनी जीवनैरा मुकुट दैला।
\v 11 जैसैरै कन भुईया,सै शुणी लिया कि आत्मा कलिसिया सेईतै क्या बौलता,जै जय पैईया,तैस दुई मौऊती कना हानि न पऊचणी।
\s पिरगमुनानी संदेश
\p
\v 12 कनै पिरगमुनेरी कलिसिया रै स्वर्गदूता ऐ लिख,कि जैस कन दोधारि कनै चौखी तलवार आ,सै ऐ बौलता कि।
\v 13 अऊ ऐ जांणता कि तू तैढी रैहता जैढि शैतानेरा सिहासन आ, कनै मिडै ना पन‍ स्थिर रैहता,कनै मु पन विश्वास कानै ला तैन्हा धियैड़िया मझ बी पिछै न हठा जैन्हा पन मिडा विश्वाश योग्य साक्शी अन्तिपास,तुवा पन तैस स्थाना पन घात क्या जैड़ी शैतान रैहता आ।
\v 14 पर मु तिडे विरूध किछ गल्लै बौलणी,केईनी कि तिडै ऐढी कैथरै त ऐत्यै आंतै जै बिलामेरी शिक्शा मनतै,जैनि बालकनी इस्राईल्या कैरै आघै ठोकरैरा कारण रखणा सिखा,कि सै मूरता कैरै बैलिदान खाई,कनै व्यभिचार करा।
\v 15 वैसे ही तिडै ऐढी कैथरै त ऐत्यै आंतै जै नीकुलीया कैरी शिक्शा मनतै।
\v 16 त मन फैर न त अऊ तउ झट ऐईछी करी,अपड़ै मुहैरी तलवारी सेईतै लड़ैला।
\v 17 जैसैरे कन आंतै सै शुणी लिया कि आत्मा कलिसिया सेईतै बौलता,जै जय पेईया,तैस अऊ गुपत मन्ना मझां दैला,कनै तैस पत्थरा पन अक ना लिखौरा भुणा,जैस तैसैरै पांणै वायरै सिवाय कनै कौ न जांणैला।
\s थुआतीरानीमसंदेश
\p
\v 18 कनै थुआतीरारी कलिसिया रै स्वर्गदूत लिख कि परमेश्वरैरा पुत्र जैसैरी आंखै आगैरी ज्वालेरी नाई,कनै जैसैरै पेईड उतम पीतलरै समान आंतै ,ऐ बौलता कि ।
\v 19 अऊ तिडै कम ,कनै प्रेम,विश्वास कनै सेवा,कनै धीरज जांणता,,कनै ऐ बी कि तिडै पिछलै कम पेहिलै सेईतै बढी करी आंतै।
\v 20 पर मु तिडे विरूध ऐ बौलणा आ कि तू स्त्री इजेबेलानी रैहणा दैन्ती जै अपडै आपनी भविष्यवाणी बौलती कनै मिडै दासानी व्यभिचार कानै ,कनै मूरता आघैरै बैलिदान खांणानी सिखाई करी भरमांती।
\v 21 मी तैसनी मन फैरनानी अवसर दित्ता,पर सै अपडै व्यभिचार सेईतै मन फैरना न चांहती,।
\v 22 तक्का,अऊ तैस खाटी पन सुटता,कनै जै तैस सेईतै व्यभिचार कातै अगर से बी तैसेरै कमा सेईतै मन फैरतै त तैन्हा बड़ै क्लेशा मझ डालैला।
\v 23 कनै अऊ तैसैरै बच्चै मारी डालैला,कनै तां सब कलिसिया जाणी लैली कि दिला कनै मना परखणै वआ अऊ ऐ आ ,कनै अऊ तुवा सेईतै हर अक तैसैरै कमा अनुसार बदला दैला।
\v 24 पर तुऐ थूआतीरारै बाकी लौका सेईतै ,जैथरै ऐस शीक्शाई न मनतै,कनै तैन्हा गल्ला जै शैतानेरी गैहरी गलै बौलतै न जांणतै ,ऐ बौलता कि अऊ तुवा पन हौरा बौझ न डालैला।
\v 25 पर हां जै तुवा कन आ तैस मौ ऐईणा तेईनी थामै रैहा।
\v 26 जै जय पेईया,कनै मिडै कमा अनुसार अन्त तेईनी काता रिहा,अऊ तैसनी जाती जातिरै लौका पन अधिकार दैला।
\v 27 कनै सै लौहैरा राज राजदण्ड लै करी तैन्हा पन राज करैला,जैन्नी हिसाबै कुम्हारैरी मिट्टीरै बरतन चकनाचूर भौ गाहतै ,जैत्या कि मी ऐत्या अधिकार अपडै पिता सेईतै पा।
\v 28 कनै अऊ तैस भोरैरा तारा दैला।
\v 29 जैसैरे कन आंते,सै शुणी लिया कि आत्मा कलिसिया सेईतै बौलता आ।
\c 3
\s सरदीसांनी संदेश
\p
\v 1 कनै सरदीसैरै कलिसिया रै स्वर्गदूतानी लिख,कि जैस कन परमेश्वरैरि सत आत्माई कनै सत तारै आंतै ,ऐ बौलता,कि अऊ तिडै कमानी जांणता कि तू जीवतानी बौलता,पर,आ मौरा।
\v 2 जागता रैह,कनै सै चीजै जै बाकि रैही गयौरी ऐन्ती कनै जै मिटणानी थी,तैन्हा ठीक कर,केईनि कि अऊ तिडै कुस कमानी अपडै परमेश्वरा नीड पुरा न पा।
\v 3 सै चेत कर,कि ती कुस रीती सेईतै शिक्शा प्राप्त की कनै शूणौरी थी,कनै तैस मझ बणौरा रैह,कनै मन फैर,और अगर तू जागता रैहला,त अऊ चौरैरी नाई ऐईछी गाहला कनै तू कदापी न जाणी सखैला कि अऊ कुस घैणी ताऊ पन ऐईछी पड़ैला।'
\v 4 पर हां,सरदीस मझ तिडै ऐड़ी किछ अशुध ऐत्यै मैणु आंतै,जैन्है अपडै वस्त्र लाऊरै मु सेईतै घुमैलै केईनि कि से ऐस योग्य आंते।
\v 5 जै जय पेईया,तैसनी ऐनी हिसाबै श्रवेत वस्त्र पैहनाणा,कनै अऊ तैसैरा ना जीवनेरी तैस किताबी मझां कुस रीती सेईतै न कटैला,पर तैसैरा ना अपडै पिता तैसैरै स्वर्गदूता कैरै सांमणै मनी लैला।
\v 6 जैसैरे कन भुईया,सै शूणी लिया कि आत्मा कलिसिया सेईतै बौलता।
\s फिलदिलफियानि संदेश
\p
\v 7 कनै फिलेदिलफियारी कलिसिया रै स्वर्गदूत ऐ लिखा कि जै पवित्र कनै सच आ,कनै जै दाऊदैरी कंजी रखत,जैसैरै खौलौरै कौ बन्द क्यौरा कौ खौलि न सखता,सै ऐ बौलता कि।
\v 8 अऊ तिडै कमा जांणता,कि तिडी सामर्थ थौड़ी तैई आ,कनै ती वचनैरा पालन क्या कनै मिडै नाऐरा इन्कार न क्या।
\v 9 तक्का अऊ शैतानेरै तैन्हा सभाई वअनी तिडै वंशा मझ करी दैला जै यहुदी बणी बैठौरै आंतै,पर आंतै न वरना झूठ बौलतै तक्का अऊ ऐत्या करैला,कि से ऐईछी करी तिडै पेईडा मझ दण्डवत करैलै,कनै ऐ जांणी लैलै,कि मी तउ सेईतै प्रेम रखा।
\v 10 ती मिडै धीरजैरै वचन थंमौरै आंतै,ऐठणिरै तैईनी अऊ बी ताऊ परीक्शारै सै टैम बचा रखैला,जै धैरती पन रैहणारै बआ परखणैरै तैईनी सारै संसारा पन ऐईणै वआ आ।
\v 11 अऊ झट एईणै वअ आ ,जै कुछ तऊ कन आ,तैस थम्है रैह,कि कौ तिडै मुकट छीनी न लिया।
\v 12 जै जय पेईया,तेस मझ अऊ अपडै परमेश्वरेरै मंदरा मझ अक खम्भा बणाला,कनै सै फिरी केदि भेईर न निकलैला,कनै अऊ अपडै परमेश्वरैरा ना,कनै अपडै परमेश्वरैरा नगर,नॅऐ यरूशलमैरा ना जै मिडै परमेश्वरा कन सुरर्गा पन उतरनै वआ आ कनै अपडै नाऐ ना तैस पन लिखैला।
\v 13 जैसैरे कन भुऐ सै शूणी लिया कि आत्मा कलिसिया सेईतै क्या बौलती।
\s लौदीकियानि संदेश
\p
\v 14 कनै लौकौदियारै कलिसिया कैरे स्वर्गदूतानी ऐ लिख कि ,जै आमीन,कनै विश्वास ई,कनै सच्चा गवाह आ कनै परमेश्वरएरी सषिटी मूल कारण आ सै ऐ बौलता।
\v 15 कि अऊ तिडै कमा जांणता कि तू न त ठडा आ न गर्म,भला भुता कि तू ठडा भूता या गर्म भुता।
\v 16 सै ऐठणीरै तेईनी कि तू गुनगुना आ,कनै न ठडा आ न गर्म,अऊ ताऊनी अपडै मुहा सेईतै उलगणा पन आ।
\v 17 तू जै बौलता,कि अऊ धनी आ,कनै अऊ धनबान भौ ग्या,कनै मू कुस चीजैरी घटी ना,कनै ऐ न जांणता कि तू अभागा कनै तूछ कनै कंगाल कनै अन्धा,कनै नंगा आ।
\v 18 एठणीरै तेईनि अऊ ताऊनी संम्पती दैता,कि आगी मझ ताऔरा सुन्ना मु कना मौली लै,कि धनी भौ गैहिया,कनै श्वेत वस्र ले लै कि ला करी ताऊ नंगैपनैरी लज्जा न भूईया,कनै अपडै टीरा पन तैल लांणनी सुर्मा लै कि तू तकांणा लैगीया।
\v 19 अऊ जैन्हा सेईतै प्रेम रखता तैन्हा सारानी उलहाना कनै ताडना दैता,ऐठणीरै तैईनी सरगर्म आ,कनै मन फैर।
\v 20 तका अऊ दुवारा पन खडा खटखटांता आ,अगर कौ मिडै शब्द शुणी करी दुवार खौलैला , त अऊ अंन्दर एईछी करी तैस सेईतै भोजन करैला,कनै सै मु सेईतै।
\v 21 जै जय पाला,अऊ तैस ऐपु सेईतै अपडै सिहासना पन बिठाला,जिही अऊ बी अपडै पिता सेईतै सिहासना पन बेशी ग्या।
\v 22 जैसैरे कन भुऐ सै बी शुणी लिया कि आत्मा कलिसिया सेईतै क्या बौलती।
\c 4
\s स्वर्गा मझ अराधना
\p
\v 1 एन्हा गला बाद जै मी तकाऊ,त क्या तकांता की सुरगा मझ अक दुवार खुला आ,कनै जै मी तुरहीरै शब्दा सेईतै ऐपु सेईतै गलै काता शूणौरा हि सैहै बौलता कि ऐढी ऊपर आ,कनै सै गलै ताऊनी लुहाला जैन्हेरा ऐन्हा गल्ला कना बाद पूरा भौणा जैरूरी आ।
\v 2 कनै झट अऊ आत्माई मझ ऐईछी ग्या,कनै क्या तकांता कि अक सिहासन सुरगा मझ आ कनै तैस सिहासना पन कौ बैठौरा आ,।
\v 3 कनै जै तैस पन बैठौरा आ,यशब कनै मानिक त्या लेईथा ,कनै तैस सिहासना कैरै चारौ और मरकत त्या अक मेघधनुष तैहियुथा।
\v 4 कनै तैस सिहासना कैरै चारौ और चौबीस सिहासन आंतै,कनै ऐन्हा चौबीस प्रचीन श्वेत वस्त्र पहिने बैठौरै आंतै कनै तैन्हा सिरा पन सुना कैरै मुकट आंतै।
\v 5 कनै तेस सिहासना मझां बिजली कनै गर्जन निकलतै कनै सिहासनैरै सांमणै आगेरै सत दीपक जलतै रैहतै ऐ परमेश्वरैरी सत आत्माई ऐन्ती।
\v 6 कनै तेस सिहासनेरै सांमणै मना बिल्लौर के समान कांचैरा त्या समुद्र आ कनै सिहासना कैरे बीच मझ सिहासनैरै चारौ और प्राणी आंतै,जैन्हा आघै पीछै टिरै आंतै।
\v 7 पेहिला प्राणी शैरा सही आ कनै दुसरा प्राणीरा मुह बछडै समान आ तीसरा प्राणीरा मुह मैणू सही आ कनै चौथा प्राणी उडरतै पंछी समांन आ।
\v 8 कनै चेईऔ प्राणीया कैरै छी, छी पंख आंतै कनै चारौ और कनै भीतर आंखै ऐतीकनै सै दिन रात बिना विश्राम किऐ ऐ बौलते रैहतै कि पवित्र प्रभु परमेश्वर सर्वशक्तिमान जै हि,कनै जै आ जै ऐईणै वअ आ।
\v 9 कनै जै प्राणी तैसैरि जै सिहासना पन बैठौरा आ कनै जै युगायुग जीवत आ महिमा कनै आदर कनै धन्यावाद करैलै।
\v 10 ताम चौबीस प्राचीन सिहासना पन बेशणै वाए कैरै सांमणै गिरी पडैलै ,कनै तैसनी जै युगायुग 
जींतै आंतै प्रणाम करैलै कनै अपडै, अपडै मुकुट सिहासना कैरै सांमणै ऐ बौलतै सुटी दैलै।
\v 11 कि हे प्रभु,कने परमेश्वर तू ऐ महिमा कनै आदरैरै योग्य आ केईनी कि ती ऐ सैरी चीजै बणैइ कनै तीडीऐ इच्छाई सेईतै थी,सामरथि कनै बणैई।
\c 5
\s मुहरबन्द किताबीरा मेम्ना
\p
\v 1 कनै जै सिहासना पन बैठौरा हि, मी तैसैरै दैहिनै हथा अक किताब तकाई ,जै भीतर कनै भेईर लिखौरी आ कनै सै सत मुहर लगा करी बन्द कियौरि आ।
\v 2 फिरी मि अक बलबन्त स्वर्गदूत तका जै ऊचै शब्दा सेईतै ऐ प्रचार कैरिहि कि ऐस किताबि खौलणै कनै तैसैरी मौहर तौणनै योग्य कैणू आ,।
\v 3 कनै न सुरगा दूता ,न धैरती मझ न धैरती हैट तैस किताबी खौलणै या तैस पन द्रश्ती डालणै योग्य निकला।
\v 4 कनै अऊ फूटी फुटी करी रौणा लगा केईनि कि तैस किताबी खौलणै या तैस पन द्रश्टी कांनै योग्य कौ न निकला।
\v 5 तां तैन्हा प्रचीना  सिहासना मझ एकी मु सेईतै बौलु, मैई रोई ,तका यहुदा रै गौत्रैरा सै सिंह,जै दाऊदैरा मूल आ ,तैस किताबी खौलणैरा कनै तैसैरी सत मौहरै तौडनैरै तैईनि जयवन्त भौरा।
\v 6 कनै मी तैस सिहासनैरै चारौ और प्रेणीया कनै प्रचीना कैरै बीच मना अक वध कियौरा मैम्ना खडा तक्का तैसैरे सत सीग सत टीरै थ्यै,सै परमेश्वरेरी सत आत्माई ऐति,जै सैरी धैरती पन भेईजोरी ऐन्ती।
\v 7 तेनि एईछी करी तैसैरै दैहीणै हथा कना जै सिहासना पन बैठौरा हि ,सै किताब लै ली।
\v 8 कनै जां तैनी किताब लै ली ,त सै चारौ प्राणी कनै चौबी सिहासन प्राचीन तैस मेम्नै कैरै सांमणै गिरी प्यै ,कनै हर ऐकि कैरै हथा वीणा कनै धुपैरै कटौरै थ्यै ,ऐ त पवित्र लौका केरी प्रार्थनाई ऐन्ती।
\v 9 कनै सै ऐ नाऊवा गीत गांणा लगै ,कि तू ऐस किताबी लैणैरै कनै मौहरै खौलणैरै योग्य आ,केईनि कि ति ऐ वध भौ करी अपडै खूंन सेईतै हर अक कुल,कनै भाषा ,कनै लौक ,कनै 
जाति मझ सेईतै परमेश्वरैरै तेईनी लौक छुटकारा  ल्यै।
\v 10 कनै तेन्हा ऐसेडे परमेश्वरा कैरै तैईनि अक रज्य कनै याजक बणा ,कनै सै धेरती पन राज्य कातै आंतै।
\v 11 कनै जां मि तकांऊ,त तैस सिहासना कनै तैन्हा प्रैणीया तैन्हा प्रचीना कैरै चारौ और बडै स्वर्गदूता कैरा शब्द शूणा ,जैन्हेरी गीणती लख्खा कनै किरौडा मझ थी।
\v 12 कनै सै ऊचै शब्दा मझ बौलतै थ्यै, कि वध क्यौरा मेम्ना सामर्थ ,कनै धन कनै ग्यान कनै शक्ती,कनै आदर कनै महिमा,कनै धन्यवाद योग्य आ।
\v 13 फिरी मि सुरगा मझ ,कनै धैरती पन कनै धैरती हैट ,कनै समुद्रा केरी सैरि चीजै ,कनै सब किछ जै तैन्हा मझ ऐन्ति ऐ बौलतै शुणी,कि जै सिहासना पन बैठौरा आ तैसैरा कनै मैम्नैरा धन्यवाद कनै आदर कनै महिमा कनै राज्य युगायुग रैहिया।
\v 14 कनै चिऔवो प्राणीया आमीन बौलु,कनै प्राचीनैरै सिहासना गिरी करी दण्डवत की।
\c 6
\s सत मौहरै खौली
\p
\v 1 फिरी मि तकाऊ,कि मेन्मे तैन्हा सत्ता मुहरा मझा अक खौला,कनै तैन्हा चौऊवा प्राणीया मझा अक शब्द शुणा ,कि आ।
\v 2 कनै मी द्रष्टी कि ,कनै तकांऊ,अक हछ्छा घोडा आ,कनै तैसैरा सवार धनुष लिए आ,कनै तैसनी अक मुकुट दितौरा आ,कनै सै जय काता निकिआ कि हौरी बी जय प्राप्त कैहस्त्रोन।
\v 3 कनै जां तैनी तैसैरी दुसरी मौहर खौलि ,त मी दुवा प्राणी ऐ बौलता शुणा,कि आ।
\v 4 फिरी अक और घोडा निकला,जै लाल रंगैरा हि,तैसैरै सवारानी ऐ अधिकार दितौरा हि ,कि प्रथ्बी पनां मिलाप उठाई लै,ताकि लोक एकी दुऐरा वध कैहस्त्रोन,कनै तैसनी अक बड़ि तलवार दित्ती।
\v 5 कनै जां तैनि तीसरी मुहर खौलि त मी तीसरा प्राणी ऐ बौलतै शुणा कि आ,कनै मी तकांऊ कि,कि तक्का अक काला घोडा आ।
\v 6 कनै मि तैन्हा चारौ प्राणीया बिच अक शब्द ऐ बौलतै शुणा कि दीनारेरा सेर भरौरा अक गेहूं,कनै दीनारैरा त्रा सेर जव कनै तेल,कनै दाख रसैरी हानि मैइ कातै।
\v 7 कनै जां मि चौऊथी मौहर खौलि,त मी चोऊथै प्राणीरा शब्द ऐ बौलतै शुणा कि आ।
\v 8 कनै मि द्रष्टी कि कनै तक्का,अक पीला त्या घौडा आ,कनै तैसैरै सवारैरा ना मोऊत आ,कनै अधोलोक तेस पिछे पीछे आंतै कनै तैन्हा चौथाई पन ऐ अधिकार दितौरा आ,कि तलवार,कनै अकाल,कनै मौरि प्रथ्बीरै वनपशुआ कैरै दुवारा लौका मारी छडा।
\v 9 कनै जा तैन्ई पैजुई मौहर खौलि त मी वैदी हैट तैन्हैरै मैणुरै प्राण तकाई,जै परमेश्वरैरै वचनैरै कारण कनै तैस गुहैरीरै कारण जै तैन्है दित्थि,वध किथ्यै,।
\v 10 कनै तेन्है बडै शब्द सेईतै पुकारी करी बौलु हे स्वामी हे पवित्र,और सच तू कब तेईनि न्याय करैला ,कनै प्रथ्बीरै रैहणै वाए सेईतै ऐसैडै खूंन ऐरा पलटा कब तक लैला।
\v 11 कनै तेन्हां हर एकीनि हछा वस्त्र दित्ता,कनै तैन्हा सेईतै बौलु कि थौढी दैर अराम करा,जां तेईनि कि तुवाडै संगी दास,कनै भाई जै तुवाडी नाई वध भौणै वाए आंतै,तेन्हेरी बी गीणती पुरी न भुईया।
\v 12 कनै जां तैनि छठी मौहर खोली त मी तकाउ कि अक बडा भुईडिल भुआ कनै सुरज कम्बलैरा नाई काला ,कनै पूरा चन्द्रमा खूंन सही भौ ग्या।
\v 13 कनै सुरगैरे तारै प्रथ्वी पन ऐत्यै झडी ग्यै जिही बडी आन्धी सेईतै हिल्ही करी अंजीरैरै पैडा मझा कच्चे फल झडतै।
\v 14 कनै सुरग एत्यू सरकी ग्यु,जिही पत्र लपेटणै ला सरकी गांथू,कनै हर अक पहाड,कनै टैपू अपडै, अपडै स्थाना सेईतै टली ग्या।
\v 15 कनै प्रथ्वीरै राजा ,कनै प्रधान कनै सरदार,कनै धनवान कनै सामर्थी लोक,कनै हर अक दास,कनै हर अक स्वतंत्र,पहाडा कैरी खौजी मझ,कनै चट्टाना मझ गाही छीपै।
\v 16 कनै पहाडा कनै चटाना सेइतै बौलणा लगै कि ऐसु प्रना पै गाहा,कनै ऐसु तैन्हैरै मुहां कना जै सिहासना पन बैठौरा आ मेन्मेनैरै प्रकोपा सेईतै छिपा ल्या।
\v 17 केईनि कि तैन्हैरा प्रकोप भयानक दिन ऐईछी पुजौरा आ,ऐबै कैणू ठैहरी सखता।
\c 7
\s इस्त्राएलैरै 1,44,000 मैणु
\p
\v 1 एढहां बाद मी प्रथ्वीरै चारौ कौणा पन चार स्वर्गदूत खडै त्काई,सै प्रथ्वीरै चारौ और हवाईया थामै थ्यै ताकि प्रथ्वी या समुद्रा,या कुस पैडा पन हवा न चैलिया।
\v 2 फिरी मी अक स्वर्गदूत जींतै परमेश्वरैरी मुहर लिऐ पूरब कना ऊपर आता तका,तैन्है चारौ स्वर्ग दूता सेईतै जै प्रथ्वी कनै समुद्रैरी हानि करनैरै अधिकार दितौरा आ,ऊचै शब्दा सेईतै पुकारी करी बौलु।
\v 3 जां तेईनी अई अपडै परमेश्वरा कैरै दासा कैरै मथै पन मुहर न लगा दिया,तां तेईनी प्रथ्वी कनै समुद्र कनै बुटनी हानि न पूजाई।
\v 4 कनै जैन्हा पन मौहर दितौरी आ,मी तैन्हैरी गीनती शुणौरी आ,कि इस्राईल्या कैरै संन्ताना कैरै सारे गौत्रा मझ अक लख चौवालिस हजारा पन मुहर दितौरी आ।
\v 5 यहुदारै गौत्रा मझां बारहा हजारा पन मौहर दित्ती,रूबेनैरै गौत्रा मझां बारहा हजारा पन गादैरै गौत्रा मझ बारहा हजारा पन ।
\v 6 आशेरैरै गौत्रा मझां बारहा हजारा पन नपतालीरै गौत्रा मझा बारहा हजारा पन,मनश्शिहरै गौत्रा मझा बारहा हजारा पन।
\v 7 शमौनेरै गौत्रा मझ बारहा हजारा पन लेवीरै गौत्रा मझां बारहा हजारा पन इस्साकारैरै गौत्रा मझ बारहा हजारा पन।
\v 8 जबूलूनैरै गौत्रा मझ बारहा हजारा पन यूसफैरै गौरा मझ बारहा हजार कनै बिन्यामीनैरै गौत्रा मझ बारहा हजारा पन मौहर दित्ती।
\s अक बड़ी भीड़
\p
\v 9 एडहांबाद मि द्रष्टी की कि ,कनै तका,हर जाति कनै कुल,लौक कनै भाषाई मझां अक बडि भीड जैस कौ गीणी न सखता हि हछै वस्त्र पैहनै कनै अपडै हथा मझ खजूरेरी डैई लिऐ सिहासना कैरै संमणै कनै मेन्मै कैरै सांमणै खड़ी आ।
\v 10 कनै बड़ै शब्दा मझ पुकारी करी बौलती आ कि उदारैरै तैईनी ऐसैडै लिऐ परमेश्वरेरै सिहासना पन बैठौरा आ कनै मेन्मोरा जय, जय कार भुईया।
\v 11 कनै सारै स्वर्गदूत तैस सिहासना कनै प्रचीना ओर चारौ प्रैणीया कैरै चारौ ओर खडै आतै,फिरी सै सिहासना केरै सांमणै मुहेरै बल गिरी प्यै,कनै परमेश्वरांनी दण्डवत करी, करी वौलु,आमीन।
\v 12 एसैड़े परमेश्वरैरी स्तुती कनै महिमा कनै ग्यान,कनै धन्यवाद कनै आदर कनै सामर्थ ओर‍ शक्ति युगायुग बणौरी रेहा।आमीन।
\v 13 एस पन प्राचीना सिहासना मझ एकी मु सेईतै बौलु ऐ श्वेत वस्त्र पैहिनै कैणू आ?कनै कीडहा या।
\v 14 मी तैस सेइतै बौलु,हे स्वामी,तू ऐ जांणता,तैनि मु सेईतै बौलु,ऐ सै आंतै जै तैस बड़ै क्लैशा कना निकली करी यै,ऐन्है अपडै अपड़ै वस्त्र मेम्नैरै खूंन मझ धौ करी हछै करी ल्यै।
\v 15 एस कारणा सै परमेश्वरैरै तैंबु सांमणै आंतै ,कनै तैसैरै मंदरा मझ दिन रात तैसैरी सेवा कातै,कनै जै सिहासना पन बैठौरा आ,सै तैस प्रन अपड़ा तम्बू ताणैला।
\v 16 से फिरी भुखै कनै प्यासै न भौणै,ओर न तैन्हा पन न धुप न कौ ताप पौणा।
\v 17 केईनि कि जै मेम्ना सिहासना बिच मझ आ,तैन्हैरी रखवाली करैला,कनै तैन्हा जीवन रूपी जलेरै सोता कैरै पास लै गाला,कनै परमेश्वर तैन्हैरी आंखा सेईतै आंसू पोंछी सुटैला।
\c 8
\s सैतुई मौहर कनै सुन्नैरा धुपदान
\p
\v 1 कनै जां तैन्ई सैतुई मौहर खौली,त सुरगा मझ अधै घंटै तैईनी सन्नाटा छा ग्या।
\v 2 कनै मि तैन्हा सतौ स्वर्गदूता जै परमेश्वरा सांमणै खडै रैहतै,तकाई कनै तैन्हानी सत तुरही दित्ति।
\v 3 फिरी अक और स्वर्गदूत सुनैरा धूपदान लै या,कनै वेदि कन निड खड़ा भुआ कनै तैसनी बडा धूप दित्ता,कि सारा पवित्र लौका कैरी प्रार्थनाई सेईतै तैस सोनहली वैदी पन जै सिहासना सांमणै चढाई।
\v 4 कनै तेस घूपैरा घुंआ पवित्र लौका केरी प्रार्थनाईया सेईतै स्वर्गदूता कैरै हथा सेईतै परमेश्वरैरै सांमणै पूजा।
\v 5 कनै स्वर्गदूतै घूपदान लैकरी तैस मझ वैदी री आग भरी,कनै प्रथ्वी पन सुटी दिती,कनै गर्जन शब्द कनै बिजली कनै भूईडोल भौणा लगा।
\s सत तुरही
\p
\v 6 कनै सै सतौ स्वर्गदूत जैन्हा कन सत तुरही थी,फूंकणानी तयार भूई।
\v 7 पेहिलै स्वर्गदूतै तुरही फूंकि,कनै खूंन सेईतै मिलौरै ओलै कनै आग उत्पन भूई,कनै प्रथ्वी पन सुटी,कनै प्रथ्वीरी अक तिहाई जली गैई,कनै सारी हरी घास बी जली गैई।
\v 8 कनै दुसरै स्वर्गदूतै तुरही फूकि,त मना आगी सही जलता अक बडा पहाड समांद्रा मझ सुटा,कनै समुद्रैरा अक तिहाई लोहू भौ ग्या।
\v 9 कनै समुद्रैरी अक तिहाई सजोरी चीजै जै प्राण थी मरी गेई,कनै अक तिहाई जहाज खूंन भौ गया।
\v 10 कनै तीसरै स्वर्गदूतै तुरही फूकि,कनै अक तारा जै मशालेरी नाई जलता हि,सुरगा सेईतै भग्गा,कनै नदिया कैरी अक तिहाई पन कनै पैणीरै सोतो पन ऐईछी प्या।
\v 11 कनै तेस तोरैरा ना नागदौना कैहला,कनै अक तिहाई पांणी नागदौना त्या कड़वा भौ ग्या,कनै बड़ै मैणू तैस पैणीरै कड़वै बौणै ला मरी ग्यै।
\v 12 कनै चौथै स्वर्गदूतै तुरही फूकि कनै सुरजैरी अक तिहाई,कनै चांदैरी अक तिहाई तारा कैरी अक तिहाई पन आपती यैई,ऐढि तेईनि कि तैन्हैरा अक अंग तिहाई अंन्धैरा भौ ग्या कनै दिनैरा अक तिहाई मझ उजाला न रिहा,तिहै राती बी।
\v 13 कनै जां मि फिरी तकाऊ,ता सुरगा मझ अक उकाब उडरता कनै ऊचा शब्दा मझ ऐ बौलतै शुणा,कि तैन्हा त्रीअं स्वर्गदूता कैरी तुरहीरै शब्दैरै कारण जैन्हैरा फूकणा हालै बाकि आ,प्रथ्वी पन रैहणै वआ कैरी हाय, हाय, हाय।
\c 9
\p \v 1 कने जां पैजुऐ स्वर्गदूतै तुरही फूकि,त मी सुरगा कना प्रथ्वी पन अक तारा पौता तक्का,कनै तैसनी अथाह कुण्डैरी कुंजी दिती गैई।
\v 2 कने तैनि अथाह कुण्ड खौला कनै कुण्ड बड़ी भट्टी साही घुआं ऊठा,कनै कुण्डैरै धुऐ ला सुर्य कनै वायु अन्धयारी भौ गेई।
\v 3 कने तैस धुऐ कना प्रथ्वी पन टिडि निकली,कनै तैन्हानी प्रथ्वीरै बिच्छुआ कैरी तैई अधिकार दिता।
\v 4 कने तैन्हा सेईतै बौलु,कि न प्रथ्वीरी घासनी,न कुस हरयालीनी,न कुस बुटानि हानि पूजा,केवल तैन्हा मैणूवानी जैन्हैरे मत्थै पन परमेश्वरेरी मौहर न आ।
\v 5 कने तैन्हा मारनैरा त ना,पर पंजा मैहीना तेईनी लौकानी पीडा दैणानी अधिकार दित्ता,कनै तैन्हैरी पिडा ऐतैई थी,जैतैई बिच्छुरै डंक मारनै ला मैणूनी भौति।
\v 6 तेन्हा धियाड़िया मैणू मोऊत तौपैलै,कनै न पालै,कनै मरनैरी लालसा करैलै,कनै मोऊत तैन्हा कना भागैली।
\v 7 कने तैन्हा टिडिया कैरा अधिकार लडैईरे तैईनी तयार कियौरै घौडा कैरा त्या हि,कनै तैन्हैरै सिरा पन मन्ना सुनैरै मुकट थ्यै,कनै तैन्हैरै मुहै मैणूआ कैरै त्ऐ थ्यै।
\v 8 कने तैन्हैरै बाल स्त्हस्त्रोन केरै त्यै कनै दंत रिखैरै त्यै।
\v 9 कने से लोहैरी तैई झिलम पैहिनै थ्ऐ,कनै तैन्है पंखा कैरा शब्द ऐत्या जैत्या मना रथ कनै घौडै जै लड़ैई मझ दाऊडतै।
\v 10 कने तैन्हैरि पुंछ बिच्छुआ कैरी तेई,कनै तैन्हा मझ डंक थ्यै,कनै तैन्हा मझ पंज मैहीने तैईनि मैणुआनी हानि पूजाणैरी जे अधिकार थिया ,सै तैन्हेरी चुमटी थी।
\v 11 मतलब कुण्डैरा स्वर्गदूत तैन्हा पन राजा हि,तैसैरा ना इब्रारानी मझ अबदौन कनै युनानी मझ अपुल्लयोन आ।
\v 12 पेहिली विपत्ति बीति चुकि,तक्का ऐबै ऐडहां बाद दो हौरी विपत्ति भौणै बैई ऐति।
\v 13 कने जां छठवै स्वर्गदूतै तुरही फुकि त जै सुनैरी वैदी परमेश्वरैरै सांमणै आ तैसैरै सीगां मझा ऐत्या श्ब्द शुणा।
\v 14 मना कौ छठा स्वर्गदूत जैस कन तुरही थी बौलता आ कि तैन्हा चारौ स्वर्गदूता जै बड़ी नदी फुराती सेईतै बन्हौरी आ खौलि द्या।
\v 15 कने से चारौ स्वर्गदूत खौलि दितै जै तैस घैड़ी कनै दिना,कनै महीनै,कनै वर्षशैरै तैईनी मैणुआं कैरी अक तिहाईरै तैईनि मारी सुटणैनी तयार क्यौरै आंतै।
\v 16 कने फौजा कैरै सवारा कैरी गीनती बीस करोड थी,मी तैन्हैरी गीनती शुणी।
\v 17 कने मु ऐस दर्शना मझ घोडै कनै तैन्हैरै ऐत्यै सवार लधै,जैन्हेरी झिलमे आग कनै धुम्रकांन्त कनै गन्धमेरी तैई थी,कनै तैन्हैरै घोडा कैरै सिर शैरा कैरै शिरा सही थ्ऐ,कनै तैन्हैरै मुहा कना आग कनै धुआं कनै गन्धम निकलती थी।
\v 18 एन्हा त्राईयो महत्ब,मतलब आग कनै धुआं कनै गन्धम जै मुहा सेईते निकलती थी,मैणुवा कैरी अक तिहाई मारी सुटि।
\v 19 केईनि कि घोडा कैरी अधिकार तैन्हैरै मुहां कनै तैन्हेरि चुमटी मझ थी,ऐठणीरै तैईनी कि तैन्हेरी पूंछै सांफा कैरी तेई थी,कनै तैन्हैरै चुमटा बाल बी थ्यै,कनै तैन्हा ला सै हानि बी पुजैईथ्यै।
\v 20 कने बाकि मैणू जै तैन्हा महत्ब ला न मरै,अपडै हथा कैरै कमै ला मन न फैरा,कि दुष्ट आत्माईऐ केरी ओर सुन्ना चांदि कनै पीतल,कनै घौड कनै काठेरी मूरता कैरी पूजा मैई करा,जै न तकैई न शूणी न चली सैखती।
\v 21 कने जै खून कनै टोना कनै व्यभिचार कनै चोरी,तैन्है कीथी,तैन्हा कना मन न फैरा।
\c 10
\s स्वर्गदूत कनै हैल्की किताब
\p
\v 1 फिरी मि अक बली स्वर्गदूता बादल ओढै सुरगा कना उतरतै तकाई,तैसैरै सिरा पन मेघधनुष हि कनै तैसैरा मुह सुरजा सही कनै पैईड आगीरै खम्भै सही थ्यै।
\v 2 कने तैसैरै हथा मझ अक हैल्की तैई किताब थी,तैनी अपडा दाहिणा पेईड समुद्रा पन ,कनै बाया प्रथ्वी पन रखा।
\v 3 कने ऐत्यै बडै शब्दा मझ चिल्ला,जिही शैर गर्जता,कनै जां चिल्ला त गर्जनी सेईतै सत शब्द शूणीऐ।
\v 4 कने जां सतौ गर्जनैरै शब्द शुणीऐ त अऊ लिखणा पन हि,मि सुरगा सेईतै ऐ शब्द शुणा कि जै गलै गर्जनैरै तैन्हा सत्ता शब्दा सेईतै शुणी,तैन्हा गुप्त रख,कनै मैई लिख।
\v 5 कने जै स्वर्गदूत जै मी समुद्र कनै प्रथ्वी पन खडा तका,तैनी अपडा दाहिणा हथ सुरगा धैरै उठा।
\v 6 ओर युगायुग 
जींतै रैहला,कनै जैनी सुरगा कनै जै किछ तैस मझ आ,कनै प्रथ्वी कनै जै किछ तैस पन आ तैसैरी शपत खा करी बौलु,ऐबै त दैर न भौणी।
\v 7 वरना सैतुऐ स्वर्गदूता कैरै शब्द दैणैरै दिन जां सै तुरही फूंकणै पन भौणा त परमेश्वरैरा गुप्त मनोरथ तैस सुसमाचारैरै अनुसार जै तैसैरै अपडै सेवक भविष्यवक्तानी शुणाऊरा पुरा भौणा।
\v 8 कने जै शब्द कानै बाए मि सुरगा कना बौलतै शुणौरा हि,सै फिरी मु सेईतै गलै काना लग्गा,कि गाह जै स्वर्गदूत समांद्रा कनै प्रथ्वी पन खडा आ,तैसैरै हथा कना खुलौरी किताब ले लै।
\v 9 कने मि स्वर्गदूता कन गाही करी बौलु,ऐ छौटी किताब मौनी दै,कनै तैनि बौलु ऐस खा लै,कनै ऐ तिडा पैट कड़वा त करैला,पर तिडै मुहा मधु सही मीठी लगैली।
\v 10 त अऊ सै हैल्की तैई किताब तैस स्वर्गदूता कना लै करी खा ग्या,से मीडै मुहा मझ मधु सही मिठी त लग्गी,पर जा तैईनि तैस अऊ खा ग्या,त मिडा पैट कड़वा भौ ग्या।
\v 11 तां मु सेईतै ऐ बौलु कि ताऊ बड़ै लौक कनै जातिया,कनै भाषाईया कनै राजा पन फिरी भविष्यवाणी करनी पौणी।
\c 11
\s दो गवाह
\p
\v 1 कने मौनि लग्गीरै समान अक सरकंडा दित्ता,कनै कुनकिऐ बौलु,उठ परमेश्वरैरा मंदर कनै वैदी,कनै तैस मझ भजन कानै वआ नापि लै।
\v 2 कने मंदरा भेईरयां अंगण छडी दै,तैस मैई नापै,केईनी कि सै हौरनियां जातियानी दितौरा आ,कनै सै पवित्र नगरा बयालीस महीना तैईनी रौदैला।
\v 3 कने मु अपढै दो गवाहनी ऐ अधिकार दैला,कि टाट ओढै अक हजार दो शाऊ शठ धियाढी तेईनी भविष्यवाणी कैहस्त्रोन।
\v 4 ए सै जैतुनैरै दो पैड आंतै कनै दो दिवट आंतै जै प्रथ्वीरै प्रभुरै सांमणै खड़ै रैहतै।
\v 5 अगर कौ तैन्हानी हानि पूजांणा चांहता,त तैन्हेरै मुहा कना आग निकली करी तैन्हा बैहलमा भस्म काति,अगर कौ तैन्हनी हानि पुज्जाणा चांहता,त जैरुर ऐसै रीती सेईतै मारै गांहणा।
\v 6 एन्हा अधिकार आ कि सुरग बन्द कैहस्त्रोन,कि तैन्हैरी भविष्यवाणीरै दिना मैहग न बैरसिया,कनै तैन्हा सारै पैणी पन अधिकार आ,कि तैस खूंन बणाऐ,कनै जां ,जां चैहिया तां, तां धरती पन हर प्रकारैरी विपति लैईया।
\v 7 कने जां सै अपड़ी गवाही दै चुकैलै,कनै सै पशु जै अथाह कुण्ड मझा निकैला,तैन्हा सेईतै लड़ी करी तैन्हा जितैला कनै तैन्हा मारी छडैला।
\v 8 कने तैन्हेरी देह लोथें तैस बड़ै नगरा कैरै चौका मझ पियौरी रैहली,जै आत्मिक रीती सेईतै सदोम कनै मिसर कैहलाली,जैढी तैन्हैरा प्रभु बी क्रूसा पन चढैईहि।
\v 9 कने सारा लौका ,कनै कुला,कनै भाषाईया,कनै जातिया मझां तैन्हेरी देह साढै त्रा धियाढी तेईनी तकांतै रैहलै,कनै तैन्हेरी लास कब्री मझ रखणै न दैलै।
\v 10 कने प्रथ्वी मझ रैहणै वाय,तैन्हैरै मरनै ला अनान्दित कनै मघन भौलै,केईनी कि ऐन्हा दोईयो कन भैट भेईजैलै,केईनि कि ऐन्हा दोईयो भविष्यवाक्ताए प्रथ्वीरै रैहणार सताऊरै आंतै।
\v 11 कने साढै त्री धियाड़ियै बाद परमेश्वरेरि ओर सेईतै जीवनैरा शुवांश तैन्हा मझ आत्मा वैशी गैई,कनै सै अपड़ै पैईढा पन खड़ै भौ ग्यै,कनै तैन्हां तकांणारा पन बड़आ डर छा ग्या।
\v 12 कने तैन्हां सुरगा कना अक बडां शब्द शुणीया,कि ऐड़ी प्रन ऐईछा,ऐ शुणी सै बदला पन सवार भौ करी अपढा बैरिया तकांतै- तकांतै सुरगा पन चढी ग्यै।
\v 13 फिरी तैसै टैमा अक बडा भुन्जल भुआ,कनै नगरैरा दैशुवा अंश गीरी ग्या,और तैस भुन्जला ला सत हजार मैणु मरी ग्यै बाकी डरी ग्यै,कनै सुरगैरै परमेश्वरेरी महिमा की।
\v 14 दुसरी विपती गुजरी चुकी,तका तीसरी विपती झट ऐईणारी आ।
\s सैतुई तुरही
\p
\v 15 कने जां सैतुऐ स्वर्गदूतै तुरही फूक्की त सुरगा मझ ऐस विषयरै बड़ै -बड़ै शब्द भौणा लगै कि संसारैरा सारा राज्य ऐसैड़ै प्रभुरा आ,कनै तैसैरै मसीह रा युगायुग भौ ग्या।
\v 16 कने से युगा युग राज करैला,कनै चौबीसो प्रचीनो जै परमेश्वरैरै सामणै अपडै- अपडै सिहासना पन बैठौरै थ्यै मुहैरै बलै गिरिकरी परमेश्वरैरा दण्डवत करीकरी।
\v 17 ए बौलणा लगै,कि हे सर्वशक्तिमान प्रभु परमेश्वर,जै आंतै,कनै जै हि अई तुवाडा धन्यावाद कातै,कि ती अपडी बड़ी सामरथि कमा मझ ला करी राज क्यौरा आ।
\v 18 कने हौरियै जातिया गुस्सा क्या,कि तिडा प्रकौप ऐईछी ग्यौरा आ कनै सै टैम ऐईछी पुज्जा कि मौरा कैरा न्या भुईया,कनै तिडै सेवक भविष्यवाक्ता कनै पवित्र लौकंनीकनै से छौटे मौट्टै जै तिडै ना हैरी डरतै,बदली दियौ,कनै प्रथ्वी बिगाडनार नाश करा।
\v 19 कने परमेश्वरैरा जै मंदर सुरगा मझ आ,सै खौली छडा,कनै तैस मंन्दिरा मझ तैसैरी वाचारा सन्दूख हैरा,कनै बिजली कनै शब्द और गजृन कनै भुन्जल भुआ,कनै बडै- बडै ओलै प्यै।
\c 12
\s जनानी कनै अजगर
\p
\v 1 फिरी सुरगा अक बड़ा चिन्ह दिखाई दित्ता,मतलब अक जनानी जै सूय्यृ ओढै बैठौरी थी,कनै चांद तैसैरै पांव तलै हि,कनै तैसैरै शीरा पन बारहा तारा कैरा अक मुकट हि।
\v 2 कने से दुपरांणी भुई कनै चिल्लांती थी,केईनी कि शुल्लै लैगौरी थी,कनै सै बच्चा जांमणैरी पीडाई मझ थी।
\v 3 कने अक हौरा चिन्ह सुरगा लधा,कनै तक्का सै बड़ा बडा लाल अजगर हि जैसै सत शीर कने दश सीगै थ्यै,कनै तैसैरा सता शिरा पन सत राज मुकुट थ्यै।
\v 4 कने तैसेरी चुमटी सुरगैरै तारा कैरी अक तिहाई खीची करी धैरति पन सुटी दित्ती,कनै सै अजगर तैस जनैनीरै सामणै जै बच्चा जमती थी खड़ा भुआ कि जां सै बच्चा जमैली त सै निलगी लैला।
\v 5 तेनि छौकरा जंम्मा जै लोहैरा दण्डा सेईते हि,सैहस्त्रोन 
जातिया पन राज काना पन हि,कनै तैसैरा बच्चा एकाएक परमेश्वरा कन हि,कनै तैसैरै सिहासना पन उठाई करी पुज्जा दित्ता।
\v 6 कने से जनानी तैस बंणांनी चली गैइ,जैढी परमेश्वरेरी तरफौ अक जगा तयार क्यौरी थी,कि तैढी सै अक हजार दो शाऊ शठ दिह तैईनी पैईया।
\v 7 फिरी सुरगा पन लड़ाई भुई,मीकाईल कनै तैसैरै स्वर्गदूत अजगरा सेईतै लडननी निकलै,कनै अजगर कनै तैसैरे दूत तैन्हा सेईतै लड़ै।
\v 8 पर सफल न भुऐ कनै सुरगा मझ तैन्हांनी जगा न रैही।
\v 9 कने तेढी बड़ा अजगर मतलब सैहै पुरांणा सांफ,जै शैतान कनै शैतान कैहलैईयुहि,कनै सारै संसारा भरमाणै वआ धैरती पन सुटी दित्ता कनै तैसैरै स्वर्गदूत तैस सेईतै सुट्टी दित्तै।
\v 10 जां मि सुरगा कना ऐ बड़ा शब्द शुणा,कि एबै ऐसैड़ै परमेश्वरैरा उदार कनै सामर्थ,राज,तैसैरै मसीह रा अधिकार प्रकट भुआ,केईनि कि ऐसैढै भाईया पन दौष लणार , जै दिन रात ऐसैढै परमेश्वरैरै सामणै तैन्हा पन दोष लगाता हि गिरा दित्ता।
\v 11 कने से मैमनैरे खूंन ऐरे कारण,तैस पन जयवन्त भुआ ओर तैन्है अपडा प्राण बी प्रिय न जांणै,ऐढी तैईनी कि मृत्यु बी सह ल्या।
\v 12 एस कारणा हे तैंबु सुरग  पृथ्वी,कनै समुद्र तुवा पन हाय।केईनि कि शैतान बड़े क्रोधा सेईतै तुवा कन उतरी या,केईनि कि जाणता आ,कि तैसैरा थौड़ा टैम बाकी आ।
\v 13 कने जां अजगरै तकाऊ,कि अऊ धैरति पन गिरा दित्ता,त तैस जनानी जैन्नी पुत्र जमौरा हि,सता।
\v 14 कने तेसै जनैन्नी बड़ै उकाबैरै दो पंख दितै,कि सांपरै सांमणै कना उडरी करी बणा मझ तैस जगाई पुज्जी गैहिया,जैढहा सै ऐकी टैमै कनै टैमा कनै अधै टैमा तैईनी पैल्यो।
\v 15 कने सांफै तैस जनैन्नी पिछै अपड़ै मुहां सेईतै नदीरी नाई बहाई,कि तैस ऐसै नैदी सेईतै बहाई दिया।
\v 16 पर धैरति तैस जनैन्नीरी मजत कि ओर अपड़ा मुह खौली करी सै नदी जै अजगरै मुहा कना बहैईती पी ली।
\v 17 कने अजगर जनैनी पन गुस्सै भुआ,कनै तैसैरी शेष संतांन जै परमेश्वरैरी 
आज्ञा मनतै,कनै यीशुरी गवाही दैणा पन टिकौरै आंतै,भीड़ननी ग्या,
\v 18 कनै से समांद्रेरी रैती मझ खड़ा भौ ग्या।
\c 13
\s दो पशु
\p
\v 1 जां मि अक पशु समुद्रा कना निकल्ता तका,जैसेरै दस शिग कनै सत शिर थ्यै,कनै तैसेरै दसा शिगा पन राजमुकुट ओर तैसेरै शिरा पन परमेश्वरेरि निन्दा ईरै ना लिखौरै थ्यै।
\v 2 कने जै पशु मी तक्का ,सै चितैरी नाई हि कनै तैसेरै पैईड़ भालुरै त्यै थ्यै,कनै मुह सिंहैरा त्या कनै तैस अजगरै अपड़ी सामर्थ,कनै अपड़ा सिहासन और बड़ा अधिकार तैसनी दित्ता।
\v 3 कने मि तैसैरै सिरा मझा एकी पन ऐत्या घाव तका,मना सै मरने पन फिरी तैसेरा प्राण घातक घाव ठीक भौ ग्या कनै सैरी धैरतीरै मैणू तैस पशु पीछै चलै।
\v 4 कने तैस अजगरैरी पूजा कि,केईनि कि तैनि पैशू अपड़ा अधिकार दै दिता कनै ऐ बौली करी पशुरी पूजा की कि एस पशु समान कैणू आ।
\v 5 केणु पशु ऐस सेईतै लड़ी सखता कनै बड़ै बोल बौलणेरी निन्दा करनैरै तेईनी तैसनी अक मुह दितौरु आ,और तैसनी बयालिस महीनै तैईनि कम कानैरा अधिकार दितौरा आ।
\v 6 कनै तेनी परमेश्वरैरी निन्दा कानैरै तैईनि मुह खौला, पशु कि तैसैरे ना कनै तैसैरै तैंबु मतलब सुरर्गैरै रैहणै वआ कैरि निन्दा कैरीया।
\v 7 कनै ऐ अधिकार दित्ता कि पवित्र लौका सेईते लैड़िया,कनै तैस पन जय पैईया कनै तैसेरै हर कुल कनै लोक और भाषा और जातिया पन अधिकार दिता पशु।
\v 8 कनै धैरतिरै सारै रैहणार जैन्हैरै ना तैस मैम्नेरी किताबी मझ लिखौरै आंतै,जै जीवन जगतेरी उत्पेती मझ घात आ तैस पशुरी पूजा करैला।
\v 9 जैसैरे कन भुईया सै शुणैला।
\v 10 जै केईदि मझ पुणा आ सै केईदि मझ पौला जैतलवारी सेईतै मरैला,जैरुरी आ कि तलवारी सेईतै मारा गाहला पवित्र लौका कैरा धीरज कनै विश्वास ऐत मझ आ।
\v 11 फिरी मि अक हौरा पशु तका जै धरती कना निकला तैस मैम्नै सही दो सिग थ्यै जै अजगरा सही बौलता हि।
\v 12 कनै ऐ तैस पेहिलै पशुरा सारा अधिकार तैस सांमणै कमा मझ लैईहि कनै प्रथ्बी मझ रैहणै वाआ कना तैस पशु री जैसेरा प्राण घातक घाव ठीक भौ गैहिया पूजा करैहि।
\v 13 कनै सै बड़ै- बड़ै चिन्ह तुहैईहि एढी तैइनि कि मैणुआं कना सुरगा कना धैरति पन आग बरसांती लुहाई।
\v 14 कनै सै चिन्हरै कारण जै तैस पशुरै सामणै लुहानैरा अधिकार तैसनी दितौरा हि से धैरती पन रैहणारा भरमैईहि ,कि धैरती मझ रैहणारा सेईतै वोलिहि कि जैस पशु नी तलवार लगौरी थी सै जी जींता तैसैरी मुरत बणा।
\v 15 कनै तेसनी पशु री मुरतै मझ शुवांश डालणैरा अधिकार दितौरा हि कि पशुरी मुरत बौलणा लैगिया,कनै जैथ्रै मैणु पशुरी मुरतैरी पूजा न कैरिया तैन्हा मरवा द्या।
\v 16 कनै तेनी तैन्हैरै हैल्के मोटै धनी कगाल अजाद,दास तैन्हैरै दैहिणै हथा या तैनहैरै मथै पन अक, अक छाप करा दिती।
\v 17 कि तैस छडी जैस पन छाप मतलब तैस पशुरा ना या तैसैरै नाईऐरा अंकभुईया कनै कौ लैण दैण न कैरि सैखिया।
\v 18 ग्यान ऐस मझ आ जैस मन भुईया सै पशुरा अंक जोड़ी लिया ,केईनि कि मैणुरा अंक आ कनै तैसैरा अंक छी शाऊ छियासठ आ।
\c 14
\s मेम्ना कनै तैसैरै लौक
\p
\v 1 फिरी मी हैरू कने तकांऊ सै मैम्ना सिय्योन पहाडा पन खड़ा आ कनै तैसे सेईतै अक लख चौबि हजार जन खड़ै आंतै जैन्हैरै मथै पन तैन्हैरू ना तैन्हैरै बबेरू ना लिखौरू आ।
\v 2 कनै मु सुरगा कना अक ऐत्या शब्द शूणीया जै जलारी बैड़िया धाराईया केरी गर्जनाईया त्या शब्ध हि जै शब्द मि शुणा मना सै ऐत्या हि ,मना वीणा बजाणै वाए बीणा बजांतै आंतै।
\v 3 कनै सिहासनेरै सांमणै कनै चारों प्राचीना सांमणै माना नाऊवा गीत गांतै भुईया,और तैन्हा अक लख चोवालीस हजार जना छड़ी करी जै धैरती पना मोल लै ग्यै कौ सै गीत न सिख्री सखता।
\v 4 ऐ सै आंतै जै जनैनिया सेईतै अशुध न भुऐ पर कुवारै आंतै,ऐ सै आंतै जैढी मैम्ना गांथा तैस सेईते गांथै ऐ ता परमेश्वरेरी निमित मोल लै ग्यौरै आंतै।
\v 5 कनै तेन्हैरै मुहा कना कैदी झुठ न निकलू,सै निर्दोश पवित्र आंतै।
\s त्रा स्वर्गदूत
\p
\v 6 फिरी मि अक हौरा स्वर्गदूत सुरगा उडरता तक्का तैस कन प्रथ्वी पन रेहणारा कैरी हर आक 
जाति कुल भाषा कनै लौकानी शुणननी सनातन सुसमाचार हि।
\v 7 कनै तेनि बड़ै शब्दा मझ बौलु परमेश्वरा कना डरा ,कनै तैसैरी महिमा करा केईनि कि तैसैरा न्याय कनैरा टैम ऐईछी ग्या और तैसैर आराधना करा,जैनी सुरगा कनै धरती बणाई कनै पांणीरै सोतै बणाई।
\v 8 फिरी अक हौरा स्वर्गदूत या जै गिरी गया सै बड़ा बाबुल गिरी प्या जैनी अपड़ै व्याभिचारानी पमन मधिरा साहस्त्रोन जातियानी पिलाई।
\v 9 फिरि तैन्हा बाद अक हौरा स्वर्गदूत बड़ै शब्दा मझ बौलता या कि जै कि कौ तैस पशुरीकनै तैस मूरतैरी पूजा करैला,कनै अपड़ै मत्थै या अपडै हथा पन तैसैरी छाप ल्या।
\v 10 त सै परमेश्वरैरा प्रकौपेरी निरि मदिरा जै तैसैरै क्रोधैरै कटौरै मझ सुटौरी आ ,पीला कनै पवित्र स्वर्गदूता कैरै सांमणै,कनै मेम्नैरै सांमणै आगी कनै गन्धकैरी पीड़ाई मझ पड़ैला।
\v 11 कनै तेन्हेरी पीडाईरा धुआं युगायुग उठता रैहला,कनै जै तैस पशु कनै तैसेरी मुरतीरी पूजा कातै,कनै जै तैसैरै नाऐरी छाप लैतै ,तैन्हानी रात दिन चैन न मैईता।
\v 12 पवित्र लौका कैरा धीरज ऐस मझ आ जै परमेश्वरैरी 
आज्ञा मनतै,कनै यीशु पन विश्वास रखतै।
\v 13 कनै मि सुरगा कना ऐ शब्द शुणा,कि लिखौरा आ जै मुरदै प्रभु मझ मरतै सै ऐबै कना धन्य आंतै,आत्मा बौलता आ,हां केईनि कि सै अपडी मैहणती कना अराम पाला,कनै तैन्हैरै कार्य तैन्हा सेईतै भौणा।
\s कटणी
\p
\v 14 कनै मि नजर कि ,कनै तकांऊ अक उजला बादल आ,कनै तैस बादला पन मेहिणुरा पुतर सरीखा बैठौरा आ,जैसैरै शिरा पन सुनैरा मुकट हि कनै हथा मझ चोखा हंसुआ आ।
\v 15 फिरी अक स्वर्गदूतै मंदरा कना निकली करी,तैस सेईतै जै बादला पन बैठौरा हि,बड़े शब्दा मझ पुकारी करी बौलु,कि अपडा हंसुआ ला करी लवनी कर,केईनी की लवनैरा टैम ऐईछी ग्या,ऐठणीरै तैईनी कि धैरती मझ खैती पकी चुकौरी आ।
\v 16 सै जै बादला पन बैठौरा हि ,तैनी प्रथ्वी पन अपडा हंसुआ ला कनै धैरतीरी लवनी कियौरी आ।
\v 17 फिरि अक हौरा स्वर्गदूतै मंदरा कना निकला ,जै सुरगा मझ आ ,कनै तैस कन बी चोखा हंसुवा हि।
\v 18 फिरि अक हौरा स्वर्गदूत जैस आगी प्रन आधिकार वैदी कना निकला ,कने जैस कन चोखा हंसुवा हि,तैस सेईतै ऊचै शब्दा मझ बौलु,अपड़ा चोखा हंसुवा ला करी धैरतीरी दाख लताईरा गुछा बड़ी लै ,केईनि कि तैसैरी दाख पक्की चुकौरी आ।
\v 19 कनै तेनि स्वर्गदूतै धैरती पन अपडा हंसुवा सुट,कनै प्रथ्वीरी दाख लतारा फल बडही करी,अपड़ै परमेश्वरैरै प्रकौपरै बड़ै रसरै कुण्डा मझ सुटी दितु।
\v 20 कनै नगरा भेईर सै रसरे कुण्डा मझ दाख रौदै ग्यै,कि रस कुण्डा कना ऐथ्रा खूंन निकला कि घोडा कैहस्त्रोन लगामा तैईनी पूजा कनै शऊ कौस तैईनी रूड़ही ग्या।
\c 15
\s लाष्ट विपतिया सेईतै स्वर्गदूत
\p
\v 1 फिरि मि सुरगा मज अक हौरा बड़ा कनै अदभुत चिन्ह तक्का,मतलब सत स्वर्गदूत जैन्हा मझ पिछली विपैती थी,केईनी कि तैन्हैरै भौणा पन परमेश्वरैरा अन्त आ।
\v 2 कनै मि आगी सेईतै मिलौरै कांचेरा अक समुद्र तका,कनै जै तैस पशु पन कनै तैसेरी मौरती पर,तेसेरै नाएरै अंका पन जयवन्त भुऐ,तैन्है तैस कांचैरै समुद्रैरै निड परमेश्वरेरि बीणाई लिऐ खड़े तकाई।
\v 3 कनै से परमेश्वरा सेवक मूसारा गीत,कनै मेम्नेरा गीत गा गाकरी बौलतै थ्यै,कि हे सर्वशक्तिमान प्रभु धरमि परमेश्वर,तिडै कम बैधिया,कनै अद्भुत आ हे प्रभु आ हे युग युगैरै राजा,तिडी चाल ठीक कनै सच्ची आ।
\v 4 हे प्रभु कैणु न डरैला कनै तिडै नाईऐरी बैडियैइ करेला,केईनि कि केवल तू ऐ धरमी पवित्र आ,कनै सैरी जाति ताऊनी दण्डवत करेली,केईनि कि तिडै निआरे सांमणै प्रकट भौ ग्यै।
\v 5 कनै तेढहा बाद मि तकाऊ कि सुरर्गा मझ साक्शीरै तैंबुरा मंदर खौला।
\v 6 कनै सै सत्तौ स्वर्गदूत जैन्हां कन सत्तौ विपैती थी,शुध कनै चमकती मणी पैहनै छाती पन सुनहलै पटुके बान्धै मंदरा कना निकलै ।
\v 7 कनै तेन्हा चेऊऐ प्राणीया मझा एकी तैन्हा सत्तौ स्वर्गदूतानी परमेश्वरै,जै युगा युग जीवत आ,प्रकोप सेईते भरौरे सत सुनैरै कटोरै दित्तै।
\v 8 कनै परमेश्वरैरि महिमा ,कनै तैसैरी सामर्थैरे कारण मंदर धुऐ ला भैरी ग्या कनै जां तैईनी सत्तो स्वर्गदूता सतौ विपैती खत्म न भूई,तां तेईनी कौ मन्दिरा मझ न गाही सखा।
\c 16
\s परमेश्वरैरै प्रकौपैरै सत कटौरै
\p
\v 1 फिरि मि मंदरा मझ कौ ऊचै शब्दा मझ तैन्हा सतो स्वर्गदूता कना ऐ बौलतै शुणा कि गाहा,परमेश्वरैरै प्रकोपा सतौ कटौरा कना प्रथ्वी पन उंडेल द्या।
\v 2 सै पैहिलै स्वर्गदूतै गाह करीअपड़ा कटौरा पृथ्वी पन उंडेली दित्ता।कनै तैन्हा मैणुवा मझ जैन्हा पन पशुवा कैरी छाप थी,कनै जै तैसरी मुरतीरी पूजा करती थ्यै,ऐकि प्रकारैरा बुरा कनै दुखदाई फोड़ा निकाला।
\v 3 कने दुऐ स्वर्गदूतै अपड़ा कटौरा समुद्रा मझ डौलि दित्ता कनै सै मौरै मैणुरा कैरा त्या खूंन भौ ग्या कनै समुद्रा मझ हर प्राणाधारी मरी ग्या।
\v 4 कनै तिसरै स्वर्गदूतै अपड़ा कटौरा नदिया मझ कै पैणीरै सोतो पन उडैली दित्ता कनै खूंन बड़ी ग्या।
\v 5 कनै मि पैणीरै स्वर्गदूत ऐ बौलतै शूणा ,कि हे पवित्र जै आंतै ,कनै जै थ्यै तू धरमि न्यायी आंतै कनै ती ऐ न्याय क्या।
\v 6 केईनि कि तैन्है पवित्र लौका कैरा कनै भविष्यवाक्ता कैरा लोहू बहाऊरा हि कनै ती तैन्हानी खूंन पिला केईनि कि सै ऐस योग्य आतै।
\v 7 फिरी मी वैदी कना ऐ शब्द शुणौरा हि कि हे सर्वशक्तिमान धरमि प्भु परमेश्वर तिडा निर्णय ठीक आ कनै सच्चा आ।
\v 8 कने तीसरै चौऊथै स्वर्गदूतै अपडा कटौरा सूरज पन डौलि दिता ,कनै, कनै सै आगी कना झुलसा दैणारा अधिकार दै दित्ता।
\v 9 कनै मैणु बड़ी तपन ला झुलसी ग्यै कनै परमेश्वरैरै नाऐरी जैन्हा ऐन्हा विपैतिया पन अधिकार आ,निन्दा कि कनै तैसेरी महिमा कानैरै तैईनी मन न फैरा।
\v 10 कनै पैजुऐ स्वर्गदूतै अपडा कटौरा तैस पशुरै सिहासना पन डौल्ला कनै तैसेरै रज्य मझ अंधैरा छा ग्या,कनै लोक पीडइरै मारै अपड़ी- अपड़ी जिभ चबाणा लगै।
\v 11 कने अपड़ी पीड़ाया कनै फोड़ा कैरै कारण सुरर्गा केरै परमेश्वरेरी निन्दा की कनै अपडे अपडै कमा सेईतै मन न फैरा।
\v 12 कनै छठै स्वर्गदूतै अपड़ा कटौरा बड़ी नदी फुरात पन उंडैला कनै तैसैरा पांणी शुक्की ग्या कि पूर्व दिशाई राजानी रस्ता तयार भौ गैहिया।
\v 13 कने मि तैस अजगरा कनै पशुरै मुहा कनै तैस झूठै भविष्यवाक्तारै मुहा कना त्रा अशुध आत्माई मेढका सही निकलती तकैई।
\v 14 ऐ चिन्ह लुहालणै वैई दिष्ट आत्माई जै सारे संसारा कैरै राजा कन निकली करी ऐठणीरै तैईनि गैंथी कि सर्वशक्तिमान परमेश्वर तैस बड़ै दिनेरी लडैई मझ किठै भुईया।
\v 15 तक्का अऊ चौरा कैरी नाई ऐईता धन्य सै आ जगता रैहता कने अपड़ै वस्त्रा कैरी चौकसी काता ,कि नंगा न फिरता,कनै लौक तैसैरा नं
\v 16 कनै तेन्हे सै तैस जगाई किट्ठै क्यै,जै इब्रानीया मझ मगिदोन कैहलांता।
\v 17 कनै सेत्यै स्वर्गदूतै अपड़ा कटौरा हवाई मझ उडैली दिता,कनै मंदरैरै सिहासना सेईते ऐ बड़ा शब्द भुआ कि भौ चुका।
\v 18 फिरि बिजली कनै शब्द,कनै गर्जन और अक ऐत्या गर्जनभुआ कनै ऐत्या भुन्जल भुआ कि जां कना मैणूरी उत्पति प्रथबी पन भुई,तां कना ऐत्या बड़ा भुईडोल कैदी न भौरा हि।
\v 19 कने तेैस नगरैरै त्रा टुकड़ै भौ ग्यै ,कनै जाति -जाति नगर- नगर गिरी ग्यै ,कनै बड़ा बाबुललैरा स्मरण परमेश्वरेरै भुआ कि सै अपडै क्रोधेरी जलजलाहटेरी मदिरा तैसनी पिलैईया।
\v 20 कने हर टैपू एपड़ी जगाई कना टाई ग्या,कनै पहाड़ा कैरा पता न लग्गा।
\v 21 कनै सुरगा कना मैणुवा पन मण -मण भरौरै ओलै पिऐ,ऐठणूरै तैईनि कि ऐ विपति बड़ी भुई,लौकै औला कैरै कारण परमेश्वरैरी निन्दा कि।
\c 17
\s बड़ी वेश्य
\p
\v 1 जैन्हा सत्ता स्वर्गदूता कन सै सत्त कटौरै थ्यै तैन्हा मझ एकि मुअ सेईतै बौलूकि ऐदी आ,अऊ ताऊनि तैसै बैडी बैश्यारा दण्ड तुहाता,जै बड़ा पैणीया मझ बैठौरी आ।
\v 2 जैस सेईतै पृत्वीरै राजै व्याभिचार क्या,कनै पृथ्वीरै रैहणै वाए तैसैरै व्याभिचार के मदिरै सेईतै मतवालै भौ ग्यै।
\v 3 तां सै मु आत्मा मझ जगला लै ग्या जां मी किरिमजी रंगेरै पशु पन जै निन्दा रै नाईया सेईतै छिपौरा हि कनै जैसेरै सत शिर कनै दस शीग थ्यै अक जनानी बैठौरी तकाई।
\v 4 से जनानी बैजनी कनै किरिमजी लीकड़ै लधि।कनै सुनै कनै बहुरतनै मणियै कनै मोतिऐ सजौरी थीतैसैरै हथा मझ अक सुनेरा कटोरा हि जै अशुध चिजै कनै व्याभिचारि चीजै सेईतै भरौरा हि।
\v 5 कनै तेसैरै मथै पन ऐ ना लिखौरी थिऊ,भैद बड़ा बाबुल पृथ्वीरी वेश्या कनै धृणित चीजा कैरी मा।
\v 6 कनै मि सै पवित्तर मैणूआ कैरे लोहू कनै यीशुरै गवाहा कैरै खूंन पीण ला मतवाली तकाई अऊ हैरान भौ ग्या।
\v 7 तेनि स्वर्गदूतै मु सेईतै बौलु तू केईनि हैरान भुआ,अऊ जनानी,कनै तैस पशु जैस पन सै सवार आ कनै जैसैरै सत सिर क ऐ दस सिग आमतै,ताऊनी भैद शुणाता।
\v 8 जै पशु ति पेहिलै तका ,ऐ पेहिलै त हि,पर ऐबै ना,मतलब कुण्डा कना निकली करी विनाशा मझ पौला,कनै पृथ्वी मझ रैहणै वाय विनाशा मझ पौला,कनै पृथ्वी मझ रैहणै वाय जै ना जगता मज उत्तपतिरै टैमा जीवनैरी किताबी मझ न लिखै,ऐस पशुरी ऐ हालत तका करी कि पैहिलै हि कनै ऐबै ना न फिरी गाहला।
\v 9 तेस मना मझ जैस मझ ऐबै ग्यान आ ऐ मौका आ,सै सतौ सिर सत पहाड जै पन जनानी बैठौरी आ।
\v 10 कने से राजा बी पंज त भौ ग्यौरै आंतै कनै अक आ कनै अक हालै या न,ऐबै एईला, त कुछ टैमा तैईनि तैसैरा रैहणा बी जैरूरी आ।
\v 11 कनै जै पशु पेहिलै थ्य सै ऐबै ना सै ऐठुवा आ कनै तैन्हा सतो कना पेईदा भुआ कनै विनाशा मझ पौला।
\v 12 कने जै दस सिंग ती तकाई सै दस राजा आतै जैन्हे ऐबै तैईनी राज न पाऊ पर पशु सेईतै घड़ि भर तेईनी राजा कैरा अधिकार पाला।
\v 13 ए सारै अक मन भौलै ,कनै सै अपड़ी- अपड़ी सामर्थ कनै अधिकार तैस पशु तेईनि दैलै।
\v 14 ए मैम्ने सेईतै भिडेलै कनै मैम्ना तैन्हा पन जय पाला,केईनि कि सै प्रभुआ कैरा प्रभु,कनै राजा कैरा राजा आ कनै सै बुलाए हुए कनै चुणौरै हुऐ ओर विश्वास ई तैस सेईतै आंतै सै बी जय पालै।
\v 15 फिरि तैनी मु सेईतै बौलु कि जै ती पाणी ती तकाऊ जेस पन वैश्या बैठौरी थी सै लौक भीड कनै 
जाति,कनै भाषाई ऐति।
\v 16 कनै दस सिग ती तकाई सै पशु तैस वेश्याई सेईते बैर रखैला,कनै तैस लाचार कनै नंगी करी दैलै,कनै तैसैरा मांस खालै कनै तैस आगी मझ जाला दैलै।
\v 17 केईनि कि परमेश्वर तेन्हैरै मना मझ ऐ सुटैला ,कि सै तैसैरी मानस पुरी करैलै,कनै जां तेईनी परमेश्वरैरै वचन पुरै न भुईया ,तां तैईनी अक मन अपड़ा -अपड़ा राज पशु नी दैलै।
\v 18 कनै जै जनानी ती तकाई सै बड़ा नगर आ जै पृथ्वीरै राजा पन राज काता।
\c 18
\s बेबीलोनैरा पतन
\p
\v 1 तेडहा बाद मी अक स्वर्गदूत सुरगा कना उतरता तका ,जैसैरा बड़ा अधिकार हि,कनै धरती तैसैरै तेजा कना महिमा प्रज्वलित भौ गैइ।
\v 2 तेनि जोरै बौलु अऊ गिरि ग्या बड़ा बाबुल गीरि ग्या,कनै दुष्टआत्माईया कैरा निवास,कनै हर एकि आत्माईरा आड्डा,कनै अक अशुध घृणित पक्षीरा अड्डा भौ ग्या।
\v 3 केईनि कि तैसेरै व्याभिचार भयानक मदिरारै कारण सैरी 
जाति गिरी गेई,कनै पृथ्वीरै राजै तैस सेईतै व्याभिचार क्या,कनै प्रथ्वीरे व्यापारी तैसेऱै सुख विलास बहुयातेरै कारण धनवान सामरथि भुऐ।
\v 4 फिरि मि सुरगा कना कुस हौरैरा शब्द शुणा कि हे मेरै लोको निकिई गाहा,कि तुऐ तैसैरै पापा सहभागि मेई बणा तैसेरी विपैती ला कौ तुवा पन ऐईछी न पुईया।
\v 5 केईनि कि तैसेरै पाप सुरगा तेईनि पुज्जी गयौरै आंतै,कनै तैसैरै अधरम परमेश्वरनी याद यौऊरै आंतै।
\v 6 जैत्या तैनी तुवानी दिता तैत्या तैसनी भरी द्या,कनै तैसैरे कमैरै अनुसार तैस सेईतै दो गुणा बदला ल्या जै कटौरै मझ तैनी भरौरा हि तैस मझ तैसनी भरी द्या।
\v 7 जैथरी तैनी अपड़ी बैडियैइ कि सुख क्या तैथ्रा दुख द्या,कनै शौक द्या केईनि कि सै अपड़ै मना मझ बौलती,अऊ रांणी भौ बैठौरी आ,विधवा ना कनै शौका मझ केदी न पौली।
\v 8 एस कारणा अकै धियाढी तैस पन विपैति ऐईछी गैहणी,मोऊत कनै शौक,अकाल,कनै सै आगी मझ भस्म करी छडणी,केईनि कि तैसैरा न्याई प्रभू परमेश्वर शक्तिमान आ।
\v 9 कनै पृथ्वीरै राजा जैन्है तैस सेईतै व्याभिचार,कनै सुख विलास क्या,जां तैस जालणैरा धुवा तकालै,त तैसैरै एईनि रोलै,कनै छाती पीटैलै।
\v 10 कनै तेसैरी पीडाईरे डरै ला मारै दूर खडै भौकरी बौलैलै ,हे बड़ै नगर बाबुल।हे दृढ नगर हाय, हाय,घड़ी भरा मझ ताऊ दण्ड मैआ।
\v 11 कनै पृत्वीरै व्यापारी तेसेरै तैईनी रोलै कनै कलपैलै केईनि कि ऐबै कौ तैनहैरा माल मोल न लैला।
\v 12 सौना,चादी,रत्न,मोती कनै मलमल,कनै बैजनी,कनै रेशमी और किरिमजी कपडे,कनै हर प्रकारेरा सुगन्धित काठ,कनै हाथीदांतैरी हर प्रकारैरी चिज कनै बहुमोल काठ ओर पीतल,लोहा,सगमरमरएरै सारै पात्र।
\v 13 कनै दाल चीनी,मसालै ,धूप, इत्र,लोबान,,मदिरा,तेल,मैदा,गेहू,रथ,बैल घोडा,बकिरयाम,दास,कनै मैणुरै देह।
\v 14 ऐबै मन भावनै वायै फल तिडै तैईनी गाहतै रैहलै ,और स्वादिष्ट कनै भड़कीली चीजै ताऊ कना दूर भौ गैई,कनै सै फिरी कैदी न मैईणी।
\v 15 एन्हा चीजा कैरै व्यापारी जै तैसैरै दूवारा धनवान भौ ग्यै,तैसैरी पीड़ाईरै डरै ला दूर भौ ग्यै ,कनै रौते कलपतै बौलणा लगै।
\v 16 हाय,हाय,ऐ बड़ा नगर जै मलमल कनै बैजनी,और सोने,कनै रत्न कनै मोतियै ला सजौरा हि।
\v 17 घड़ि मझ तैसैरा तैसैर धन नाश भौ ग्या ,कनै हर अक माझी कनै जलयात्री कनै मल्लाह जैथरै थ्यै समुद्रा सेईतै कमपातै,सारै दूर खड़ै भुए।
\v 18 कनै तेसैरै जलैरा धुवा हैरी कांपतै पुकांना लगै,कैणू त्या नगर ऐस नगरा समान आ,।
\v 19 कनै अपडै अपड़ै सिरा पन धुड सुटैलै,कनै रौतै, रौतै कंपतै चिल्लाणा लगै बौलै,हाय,हाय,ए नगर जैसेरी संमपेति ला संमुद्रैरै सारै जहाजै वाय धनी बौ गेईथ्यै,घैड़ीपला मझ उजड़ी ग्यै।
\v 20 हे सुरग हे पवित्त लौको कनै प्रेरित कनै भविष्यवक्तो,तैस पन आंनन्द करा,केईनि कि परमेश्वरै न्या करी तैन्हा सेईतै बदला ल्या।
\v 21 फिरि एकि वलबन्त स्वर्गदूतै अक बड़ा चक्का उठा,कनै बौलि करी समुद्रा मझ सुटा कि बड़ा बाबुल नगर ऐन्ई हिसाबै गिराणा,कनै फिरी तैसैरा पत्ता ना मैईणा।
\v 22 कने न बीण बजाणै बाए ना तुरही बजाणै बाऐ न बंसी बजाणै बाए न कभी उधमेरा कौ कारीगर बी फीरी कैदी ताऊ मझ न मीलैला, कनै चक्की चलाणारैरा शब्द फिरी ताऊ मझ न शूणैला।
\v 23 दीऐरा उजाला फिरी कैदि ताऊ मझ न चमकैला और दूल्हा कनै दूलहन का शब्द फिरी ताऊ मझ न शूणैला केईनी कि पृथ्बीरै व्यापारी प्रधान थ्यै,कनै तिडै टोनै ला सैरी 
जाति भरमाई गैई।
\v 24 कने भविष्यवक्ताई पवित्र लौके कनै पृथ्वी पन सारा घात क्यौरा कैरा खूंन तैस मझ पा।
\c 19
\p
\v 1 तेडहा बाद मी सुरगा कना मना बड़ी भीड़ ऊचा स्वारा मझ ऐ शब्द शुणतै शुणा,कि हल्लिलूय्याह।उदार,कनै महिमा ,कनै सामर्थ ऐसै डै परमेश्वरही कि आ।
\v 2 केईनि कि तेसैरै धरमि निर्णय सच्चे कनै ठीक आंतै ऐठणीरै तैईनी तैनी सै वेश्यारा जै अपडै व्याभिचारा सेईतै पृथ्वी भ्रष्ट काती थी,न्या क्या,कनै तैस सेईतै अपड़ै दासेरै खूंन कैरा बदला दिता।
\v 3 फिरि दूई बार तैन्हानै हाल्लिलूय्याह,बौलु कनै तैनी जलणैरा धुआं युगायुग उठता रैहला।
\v 4 कनै चौबीयै प्राचीनै चारों प्राणीयै गिरी करी परमेश्वरेरा दण्डवत क्या जै सिहासना पन बैठौरा हि,कनै बौलु आमीन,हल्लिलूय्याह।
\s मेम्नैरा वियाह
\p
\v 5 कनै सिंहासना मझ अक शब्द निकला,कि हे परमेश्वर सारै डरनै वाऐ दासानी,क्या बड़े तुऐ सारै तैसेरी स्तुति करा।
\v 6 फिरि मि बड़ी भीड़रा त्या ,कनै बड़ा जलेरा त्या शब्द शुणा ,कि हल्लिलूय्याह,ऐठणीरै तैईनि कि प्रभु ऐसैड़ा परमेश्वर सर्वशक्तिमान रज्य काता आ।
\v 7 एईछा आनन्दित कनै मगन हों,कनै तैसैरी  महिमा स्तुति कर ,केईनि कि मेम्नैर ब्याह ऐईछी ग्या ,कनै तैसेरी लैड़ी अपढा आप तयार करी ल्या।
\v 8 कने तेसनी शुध कनै चमकदार महीन मलमल लांणैरा अधिकार मैई ग्या ,केईनी कि तैस महीनै मलमलैरा अर्थ पवित्र लौकानी धरमेरा कम आ।
\v 9 कनै स्वर्गदूतै मौनी बौलु, ऐ लिख कि धन्य से आंतै ,जै मैम्नैरै ब्याहा मझ छदाई,फिरी मु सेईतै बौलु, ए वचन परमेश्वरैरै सच वचन आंतै।
\v 10 कनै तेसनी दण्डवत दण्डवत कानांनी तैसेरै पैईडा पन प्या,तेनी मौ सेईतै बौलु,तक्का ऐत्यु मैई करै,अऊ तिड कनै तुडै भाईया कैरा संगी दास आ जै यीशुरी गवाही दैणा पन अटल आ,परमेश्वरांनी दण्डवत कर,केईनि कि यीशुरी गवाही भविष्यवाणीरी आत्मा आ।
\s हच्छै घौडैरा सवार
\p
\v 11 फिरि मि सुरग खुला तक्का, कनै तकांता कि अक हच्छा घोडा आ कनै तैस पन अक सवार आ,जै विश्वास योग्य कैहलैईयुथा ,कनै सै सच्चा धरमे सेईते लड़ाई काता।
\v 12 तेसैरै टीरै आगीरै ज्वाला ऐन्ती कनै तैसैरै शिरा पन बड़ै राज मुकुट आंतै तैसैरा अक ना लिखौरा आ जैसैरा ना अकि छडि कौ न जांणता।
\v 13 जां से खूंन ला छिटकौरा वस्त्र पैहनै सुरगा कनै तैसेरा ना परमेश्वरेरा वचन आ।
\v 14 जां  सुरगैरी सैना हछा घोड़ा पन सवार कनै हछा लिकड़ा कनै शुध मलमल ला तैस पिछै, पिछै आंतै।
\v 15 कनै जाति मारननी तैसैरे मुहा कना अक चोखी तलवार निकलती आ,कनै सै लोहैरा राजदण्ड लिऐ तैन्हां पन राज करैला,सै सर्वशक्तिमान परमेश्वरैरा प्रकौपेरी जलजलाहटैरी मदिरारै कंडा मझ दाख रौदैला।
\v 16 कनै तेसैरै वस्त्र कनै जांघे पन ऐ ना लिखौरा आ ,राजा कैरा राजा कनै प्रभुआ कैरा प्रभु।
\v 17 फिरि मि अक स्वर्गदूत सुरजा पन खड़ा तक्का,कनै तैनी बड़ा शब्दा मझ पुकारी करी आकाशैरै चिढुवा सेईतै बौलु ऐईछा परमेश्वरेरी बड़ि बियारीनी किट्ठै भौ गाहा।
\v 18 जैस कना तुऐ राजा कैरा मास,कनै सरदारा कैरा मांस,कनै शक्तिमान पुरूषा कैरा,कनै घोड़ा कैरा,कनै तैन्हैरा सवारा कैरा,क्या अजाद,क्या दास,क्या हैल्कै,क्या मौटै सारा लौका कैरा मास खा।
\v 19 फिरि मि तैस पशु कने पृथ्वीरै राजा कनै तैनहेरी सेनाईया उस घौडैरे सवार,कनै तैसेरी सैनाई सेईतै भडनानी किट्ठै तकाई।
\v 20 कनै सै पशु कनै तैस सेईतै झूठा भविष्यवक्ता पैक्ढिया,जैनी तैन्हैरै सांमणै ऐत्यै चिन्ह लुहाऔरै थ्यै,जैनी ला तैनी सै भरमाई,जैन्है तैस पैशुरी छाप ल्यौरी थी,कनै जै तैसेरी मुरतैरी पूजा कातै थ्यै,ऐ दोईयो जीतै जी तैस आगीरी झीली मझ जै गन्धमा सेईतै जलती,सुटी दितै।
\v 21 कनै बंचौरै मैणु घोड़ैरै सवारेरी तलवारी सेईते जै तैसैरै मुहा कना निकुईथी,मारी छडै,कनै सैरी प्यौरी तैन्हैरै मांसै सेईतै रज्जी ग्यै।
\c 20
\s हजार साला कैरा राज
\p
\v 1 फिरि मि अक स्वर्गदूत सुरगा कना उतरता तक्का,जैसैरै हथा मझ अथाह कुण्डैरी कुजी,कनै अक बड़ी जंजीर थी।
\v 2 कने तैस सै अजगर,मतलब पुरांणा सांफ जै शैतान लनै शैतान आ पकड़ीरै हजार सालैरै तैईनी बान्धी दित्ता।
\v 3 कनै तेस अथाह कुण्डा मझ सुट्टि करी बन्द करी दित्ता कनै तैस पन हौरी ला दित्ती,कि सै हजार- हजार साला तैईनी पुरै भौणा तैईनी जाति जातिरै लौका फिरी न भरमेईया ,तैढहा बाद जैरूरि आ,कि थौढी दैर तेईनि फिरी खौला जाऐ।
\v 4 फिरि मि सिहासन तकाई,तैन्हा पन मैणु वेशी ग्यै,तैन्हानी न्याय कानैरा अधिकार दित्ता,कनै तैन्हेरी आत्माई बी तकैई,तैन्हेरी आत्माई बी तकैई जैन्हेरै सिरा पन यीशुरी गवाहि दैणै कनै परमेश्वरैरै वचनैरै कटौरै थ्य,  जैन्है न तैस पशु री,जैन्है तैनहेरी मूरतेरी पूजा कि न तैसैरी छाप अपड़ै मथै न अपड़ै हथा पन लिथी,से जीवत भौ करी मसीह सेईतै हजार साल तैईनी राज कातै रिये।,
\v 5 कने जां तैईनि ऐ हजार साल पुरै न भुऐ तां तेईनी शेष मौरै न जी उठै,ऐ त पेहिला जी उठणा आ।
\v 6 धन्य कनै पवित्र सै आ जै ऐस पेहिले जी उठणैरा भागी आ,ऐत्या पन दुसरा केरी मोऊतिरा कौ बी अधिकार ना,पर सै परमेश्वर कनै मसीह रे याजक भौणै,कनै तैस सेईतै सत हजार साल राज करैलै।
\s शैतानेरा विनाश
\p
\v 7 कनै जां तैईनि हजार साल पुरै भौ गाहणै,ता शैतान कैदी कना छडी दैणा।
\v 8 कने से जाति जै पृथ्वीरै चारो तरफ भौणी,मतलब गोग कनै मगोग जैन्हेरी गीनती समाद्रैरी रैती सही भौणी भरमा करी लड़ाईरै तैईनी किठै कानानी निकलैला।
\v 9 कनै से सैरी धैरती पन फैली गांहणा,कनै पवित्र लौका कैरी छावनी कनै पियारा नगरा घेरी लैली,कनै आग सुरगा कना उतरी करी तैस मझ भस्म करैली।
\v 10 कनै तेत मझ भरमाणे वआ शैतान आग कनै गन्धमेरी सै झीली मझ जैस मझ सै पशु कनै झूठा भविष्यवक्ता बी भौणा ,सुटी दैणा ,कनै सै रात दिन युगायुग पीड़ाई मझ तड़पतै रैहलै।
\s बड़ा श्वेत सिहासन कनै लाष्ट न्याय
\p
\v 11 फिरि मि हछा अक बडा सिहासन तक्का कने से जै तैस पन बैठौरा हि तक्का,जैसेरै सांमणै कना पृथ्वी कनै सुरगा नशी ग्यै,कनै तैन्हेरै तैईनी जगा न मैई।
\v 12 फिरि मि हेल्के बडै मौरै सिहासनेरे सामणै खडै तकाई,कनै किताब खौली,कनै फिरी अक हौरी किताब खौलि,मतलब जीवनैरी किताब,कनै जै तैन्हा किताबिया मझ लोखौरू थ्यू तैनि हिसबे तैन्हैरे कमा कैरै अनुसार न्या क्या।
\v 13 कनै समुद्रै तैन्हा मौरानी जै तैस मझ थ्यै दै दितै,कनै मौऊत कनै अधोलोक तैन्हा मझ हर अक कमा कैरै अनुसार तैन्हैरा न्याय क्या।
\v 14 कनै मोऊत और अधोलोक बी आगेरी झिली मझ सुटी दितै ऐ आग त झीलैरी दुई मोऊत आ।
\v 15 कनै जैस कौसैरा ना जीवनेरी किताबी मझ न मैअ,से आगीरी झीली मझ सुट्टी दिता।
\c 21
\s नाऊआं अकाश कनै नाऊई धैरती
\p
\v 1 फिरि मि सुरगा कनै नयी पृथ्वी तकाई,केईनि कि पेहिला आकाश कनै पेहिली धैरती गाथी रैही,कनै समद्र बी न रैअ।
\v 2 फिरि मि पवित्र नगर नया यरूशलेम सुरगा पर कना परमेश्वर कन उतरता तका,कनै सै तैस दुलहना सही थी,जै अपडै लाड़ै तैईनी सजौरी भुईया।
\v 3 फिरि मि तैंबु मझा कौ ऊचै शब्दे सेईते ऐ बौलतै शुणै कि तका कि परमेश्वरैरा डेरा मैणुआं कैरै विच आ सै तैन्हां सेईतै डैरा करैला,और से तैसैरै लोक भौणै कनै परमेश्वर तुऐ तैन्हा कन मंडप रैहणा,और तैन्हैरा परमेश्वर रैहणा।
\v 4 कनै सै तैन्हेरा टिरा सेईतै सारै आंसू पुन्छी सुटी,और ऐडहा बाद मौऊत न रैहणी,कनै न शौक न विलाप,न पिडा,पहीली बातें गाहति।
\v 5 कने जै सिहासना पन बैठौरा हि,तैनि बौलु,कि तका,अऊ सब किछ नया करी दैता,फिरी तैनी बौलु कि लिखी लै केईनि कि ऐ वचन विश्वास योग्य कनै सच आ।
\v 6 फिरि तैनि मु सेईतै बौलु ,ऐ गलै पुरी भौ गैई,अऊ अल्फा कनै ओमिगा,आदि कनै अन्त आ,अऊ प्यासैनी जीवनेरा पांणीरै सोते मझां सेंतमेंत पिलाला।
\v 7 जे जय पेईया ,सैहै ऐन्हा चिजा कैरा बारिस भौणा,कनै अऊ तैन्हैरा परमेश्वर भौणा,कनै सै मिडा पुत्र भौणा।
\v 8 पर डरपौका कनै अविश्वास यानी,कनै घिनौनेकनै हथियारै कनै टोंहनै मूर्तीपुजक,कनै सारै झूठा कैरा भाग तैस झीली मझ मैईणा,जै आगी कनै गन्धकी सेईतै जलती रैहणी ऐ दुस्री मोऊत आ।
\s नाऊवा यरूशलेम
\p
\v 9 फिरि जैन्हा सतौ स्वर्गदूता कन सत पिछली विपैत्यै भैरै सत कटौरे थ्यै तैन्हा मझ अक मु कन या ,कनै मु सेईते गलै कि बौलु ईदि आ,अऊ तऊ दुल्हन मतलब मेम्नेरी लाडी लुहाएला।
\v 10 कने से मु आत्माई मझ अक बड़ा कनै ऊचै पहाड़अ पन लै ग्या और पवित्र नगरा यरूशलेमानी सुरगा पन परमेश्वरा कन ऊतरता लधा।
\v 11 परमेश्वरैरी महिमा थी,ओर तैसैरि ज्योति बड़ी अनमोल पत्थर मतलब बिल्लोरा समान यशबेरी नाई स्वछ थी।
\v 12 कने तेसेरी अहरपनाह बड़ी ऊची थी,कनै तैसैरे बारह फाटक कनै फाटका पर बारहा स्वर्गदूत थ्यै,कनै तैन्हा पन इस्रालेरै बारहा गोत्रा कैरै ना लिखौरै थ्यै।
\v 13 पुर्वेरी ओर त्रा फाटक,उतर और त्रा फाटक,दखन ओर त्रा फटक,पश्चिम ओर त्रा फाटक थ्यै।
\v 14 ओर नगरैरी शहरपनाहरी बारह नेंबें थी,कनै तैन्हा पन मेम्नेरै बारहा प्रेरित कैरै बारहा ना लिखौरै थ्यै।
\v 15 जै मु सेईतै गल्लै काता हि,तैस कन नगर,और तैसेरै फाटका और तैसरी शहरपनाह नापणानी अक सुनैरी गज थी।
\v 16 कनै से बारहा नगर चौकोर बसौरा हि,कनै तैसैरि लम्बाई चौड़ाई बराबर थी,कनै तैसेरी गज कना नापा त साढै सत शाऊ कोस निकला,तैसैरी लम्बाई चोड़ाई ऊचाई बराबर थी।
\v 17 कने तेनि तैसेरी शहरपनाहनी मैणू,मतलब स्वर्गदूता कैरै नापा सेईतै नापा,त अक शऊ चौवालीस हथ निकली।
\v 18 कनै तेसैरी शहरपनाहरी जुड़ाई यशबेरी थी,कि नगर ऐत्यै चोखै सुनैरा हि,जै शुध कांचैरे समान आ।
\v 19 कने तेस नगरैरी नेंवें हर प्रकाररै बहुमुल्या पत्थरा ला सवारौरी थी पेहिली नेव यशबेरी थी,दुई नीलमणीरी,तीसरी लालड़ी,चौथी मरकत।
\v 20 पैजुई गोमेदक,छठी मणिक्य,सैतुई पीतमणी,आठुई पेरोज,नाऊई पुखराज,दाशुई लहसनिए,ग्यारहवी ध्रम्रकान्त,बारूई याकूतेरी।
\v 21 कनै बाहरौ फाटक,बारहौ मोतिया कैरै,अक- अक फाटक,एकि मोतिरा बणौरा हि,कनै नगरैरी सडक सिसै शुध सुनेरी थी।
\v 22 मी तेस मज कौ मंदर न त्का केईनि कि सर्वशक्तिमान प्रभु परमेश्वर कनै मैम्ना तैसेरा मंदर आ।
\v 23 कनै तेस नगरा मझ सिरज कनै चांदेरा उजालैरा प्रयोजन ना,केईनि कि परमेश्वरेरै महिमारा तेज सेईतै तैस मझ उजाला भौता आ,कनै मैम्ना तैसैरा दिया आ।
\v 24 कनै जाति जातिरै मैणु तैसेरी ज्योति मझ चलैलै फिरैलै,कनै धैरतिरा राजा अपडै- अपडै वैभव समान तैस मझ लाला।
\v 25 तैसैरै फाटक धियाड़ी केदी बन्द न भौणै,कनै रात तैड़ी न भौणी।
\v 26 कनै लौक जाति जातिरा तैज कनै वैभवैरा समान तैस मझ लालै।
\v 27 कनै तेस मझ कौ अशुध चीज थी,माडै कम कानै वआ,या झूठैरा बौलणै वआकुसै रिती प्रवेश न करैला,पर केवल सै लोक जैन्हेरै ना मेम्नेरै जीवनेरी किताब लिखौरी आ।
\c 22
\p
\v 1 फिरि तेनी मौनि बिल्लौरेरी झलकती,जीवनेरै जलैरी अक नदी लुहाई जै परमेश्वर कनै मैम्नेरे सिहासना सेईतै निकली करी तैस नगरेरी सड़का बचौ विचौ बिच बैहिथि।
\v 2 कनै नदिर एस पार,कनै ऊस पार जीवनैरू बुट हि,तैस मझ बारहा प्रकारेरै फल लगते थ्यै,कनै सै हर मैहीनै फलता कनै तैस बुटेरै पत्रा ला जाति- जाति लौक ठीक भौतै।
\v 3 कनै फिरी श्राप न भौला कनै परमेश्वर कनै मैम्नेरा सिहासन तैस नगरा मझ भौला,कनै तैसैरे दास तैसैरी सेवा करैलै।
\v 4 कनै तेसैरा मुह तकाला,कनै तैन्हैरा ना तैन्हैरै मथ्था पन लिखौरा भौणा।
\v 5 कनै फिरी रात न भौणी,कनै तेन्हा दीपक कनै सुरजैरा उजालेरा प्रयोजन न भौणा ,केईनीम परमेश्वर तैन्हानी उजाला दैला कनै युगायुग राज करैला।
\s यीशुरा पुनरगमन
\p
\v 6 फिरि तेनी मु सेईते बौलु ए गलै विश्वास कानै वैई ऐती कनै सची ऐती,कनै प्रभु जै भविष्यवाक्ता कैरी आत्माईया कैरा परमेश्वर आ ,अपड़ा स्वर्गदूता ऐठणीरै तैईनी भेईजा ,कि अपड़ा सेवकानी ए गल्लै झट पुरी कैनी जेरूरी ऐती।
\v 7 तका अऊ झट ऐईणै वआ आ धन्य आ सै जै ऐस किताबीरै भविष्यवाकतारी गलै मनता।
\v 8 आऊ सै यहुना आ जै ऐ गलै सुणता कनै तकांता ,त जै- जै स्वर्गदूत मौनी ऐ गलै तुहाता हि अऊ तैसैरा दण्डवत कानानी गीरि ग्या।
\v 9 कनै तेनि मुअ सेईतै बौलु ,तक्का,ऐत्यु मैई करै ,केईनि कि तुडै भा भविष्यवक्ता ऐसै किताबीरी गलै मनणै वआ कैरा साऊगी दास आ,परमेश्वरांनी दण्डवत कर।
\v 10 फिरि तेनी मु सेईते बौलु,ऐस किताबिरी भविष्यबाणीरी गलै बन्द मैई करै,कैईनिमकि टैम नीड आ।
\v 11 जे अधरम काता ,सै अधरम ऐ काता रिहा ,कनै जे मलीन आ सै मलीन रिहा,जै धरमि आ सै धैरमि बणा रिहा,कनै जै पवित्र आ से पवित्र वणौरा रिहा।
\v 12 तका अऊ झट ऐईणै वाला आ,कनै हर अक कामरै अनुसार बदला दैणैरै तैईनी प्रतिफल मु कन आ।
\v 13 अऊ अलफा कनै ओमिगा,पेहिला कनै पिछला,आदि कनै अन्त आ।
\v 14 धन्य सै आंतै जै आज्ञा अपडै लिकड़ै धौ लैतै केईनि कि तैन्हे जीवनैरा पेडा नीड ऐईणेरा अधिकार मैईणा,कनै सै फाटकै सेईतै नगर प्रवेश करैलै।
\v 15 पर कुतै,कनै टोन्है,कनै बुरै,हत्यारै,मूरतीपुजक,कनै हर अक झूठ चाहणै वआ, कनै गढने वाला भेईर रैहला।
\v 16 मौनि यीशु अपडै स्वर्गदूत ऐठणीरै तैईनि भेईजा,कि तुवा आगै कलिसिया रे बारे मझ ऐन्हा गला कैरी गवाही दै,अऊ दाऊदैरा मूल कनै वंश,कनै भ्यागा चमकता तारा आ।
\v 17 कनै आत्मा,कनै दुलहन दोईयौ बौलती,आ,कनै शुणने बाला बी बौलिया,कि आ,कनै जै प्यासा आ सै ऐईछिया कना जै कौ चैहिया कनै सै जीवन जल समैटी लिया।
\s उपसंहार
\p
\v 18 अऊ हर ऐकिनी जै ऐस किताबीरे भविष्वक्ता कैरी ग्लै सुणता आ,गवाही दैन्ता,कि अगर गलै शुणता,गवाही दैता कि अगर मैणु ऐन्हा गला मझा किछ बढैईया,त परमेश्वर सै विपैती जै ऐसै किताबी मझ लिखौरी ऐति तैन्हा बढाला।
\v 19 कनै अगर कौ एस भविष्यबाणीरी किताबीरी गला मझां किछ निकाई सुटिया,त परमेश्वर तैसैरै जीवनैरै पैड कनै पवित्र नगरा मझं जैसैरी चर्चा ऐस किताबी मझ आ तैसेरा भाग कडही दैला।
\v 20 जे ऐन्हा गल्ला कैरी गवाही दैता,सै ऐ बौलता,हां झट ऐईणै वआ आ,आमीन।हे प्रभु यीशु आ॥
\v 21 प्रभु यीशु रा अनुग्रह पवित्र लौका सेईतै रिहा।आमीन॥
