\id JHN
\ide UTF-8
\rem Copyright information: Creative Commons Attribution- Share Alike 4.0 License
\h ଜଅନ୍
\toc1 ଜଅନ୍ ଲେକାପଣ୍ତି ନିୟାଟେ କାବୁର୍
\toc2 ଜଅନ୍
\toc3 ଜଅନ୍
\mt1 John
\mt1 ଜଅନ୍
\c 1
\p
\v 1 ପତି ତିୟାର୍ ଏଦାନ୍ ଆଗାଡି ବାକ୍ୟ ମାଟେ, ବାକ୍ୟ ମାପୃନା ମାଟେ, ଆୟ୍ ବାକ୍ୟ ମାପୃ ମାଟେ,
\v 2 ଅଣ୍ଡ୍ ଆଗାଡିଟୁକ୍ ମାପୃନା ମାଟଣ୍ଡ୍।
\v 3 ଅଣ୍ତୁ॰ ଉନିଟ୍ ପାଟିଟେ ତିୟାର୍ ଏନେ, ଆରେ ଏନାଦ୍ ପାଟିନ୍ ତିୟାର୍ ଏରିମାୟା। ଇ ପାଟିନ୍ ପେଲ୍‍ଟୁକ୍ ଉକୁଟ୍ ମେନ୍ ଅଣ୍ଡ୍ ମାନାୟେ॰ ତିୟାର୍ ଏରା।
\v 4 ଅଣ୍ତୁନ୍ ପେଲ୍ ଜିୱେ ମାଟେ, ଆୟ୍ ଜିୱେ ନର୍ଲକ୍ନେ ୱିଣ୍ଡ୍ ମାଟେ।
\v 5 ଆୟ୍ ୱିଣ୍ଡ୍ ସିକାଟ୍ତିନ୍ ପାନ୍ଦି ୱାରିଦା, ସିକାଟ୍ ଆୟ୍ ୱିଣ୍ତି॰ ସିଟିକ୍ ଅଡୁଟେ।
\v 6 ମାପୃନ୍ ପେଲ୍‍ଟୁକ୍ ସୟ୍ ସି ଏରାକ୍ ଉକୁର୍ ଲକ୍ ୱାରି ଏଦେଣ୍ଡ୍, ଅଣ୍ତୁ॰ ପିଦିର୍ ଜଅନ୍।
\v 7 ଅଣ୍ଡ୍ ଏଟେନ୍ କି ୱିଣ୍ଡ୍ ବିସୟ୍ରେନ୍ ସାକି ସାଦାଣ୍ଡ୍ ଆରେ ପାଟିନ୍ ଲକ୍ ଅଣ୍ତୁନ୍ ସାକି ଉନିଟ୍ ବସ୍ୱାସ୍ କେଦାର୍ ଇଦି॰ ପାୟିଟ୍ ଅଣ୍ଡ୍ ୱାନଣ୍ଡ୍।
\v 8 ଅଣ୍ଡ୍ ନିଜେନ୍ ଆୟ୍ ୱିଣ୍ଡ୍ ମାନୁଟଣ୍ଡ୍, ମାତର୍ ୱିଣ୍ଡ୍ ବିସୟ୍ରେନ୍ ସାକି ପକୁ॰ ପାୟିଟ୍ ୱାରିମାଟଣ୍ଡ୍।
\v 9 ଏରେ ସତ୍ଟେ ୱିଣ୍ଡ୍ ପାଟିନ୍ ଲକୁ॰ ୱିଣ୍ଡ୍ ସିଗି॰ ଅଡ୍ତା, ଆଦ୍ ଜଗତ୍ତୁନ୍ ୱାରିନେ।
\v 10 ଅଣ୍ଡ୍ ଜଗତୁନ୍ ମାଟଣ୍ଡ୍ ଆରେ ଜଗତ୍ ଅଣ୍ତୁ॰ ଉନିଟ୍ ସ୍ରୁସ୍ଟି ଏନେ, ଏ॰ଗଡ୍ ମେନ୍ ଜଗତ୍ ଅଣ୍କୁ॰ ଚିନାକି॰ ଅଡୁଟେ
\v 11 ଅଣ୍ଡ୍ ନିଜେଟେ ଲକୁ॰ ପେଲ୍ ୱାନଣ୍ଡ୍ ଏ॰ଗଡ୍ ମେନ୍ ନିଜେଟେ ଲକ୍ଗୁଲ୍ ଅଣ୍ତୁ॰ ଜତନ୍ କେୟୁଟର୍।
\v 12 ମାତର୍ ଏରେ ଲକ୍ଗୁଲ୍ ଅଣ୍ତୁ॰ ଗରନ୍ କେନର୍ ଆରେ ଏରେ ଲକ୍ଗୁଲ୍ ଅଣ୍ତୁ॰ ପିଦିରି॰ ବିସ୍ୱାସ୍ କେନର୍, ଆୟ୍ ପାଟିନ୍ ଲକ୍ଗୁଲୁ॰ ଅଣ୍ଡ୍ ମାପୃ॰ ସିଣ୍ତିଲ୍ ଏରି॰ ପାୟିଟ୍ ଅଦିକାର୍ ସିନଣ୍ଡ୍।
\v 13 ଅର୍ ନେତିର୍ ଆରେ ମେନ୍ଟେ ଇଚାନା ଆରେ ଲକ୍ନେ ଇଚାନା ଜନମ୍ ଏରାଏ॰ ମାପୃ॰ ପେଲ୍‍ଟୁକ୍ ଜନମ୍ ଏନର୍।
\v 14 ଆରେ ବାକ୍ୟ ଇ ମେନ୍ରୁପ୍ ଏନେ, ଆୟ୍ ବାକ୍ୟ ଅନୁଗ୍ର ଆରେ ସତ୍ ରେନ୍ ପୁରୁନ୍ ଏରି ଆମ୍ ଗୁଲ୍ ତାନିର୍ ବାସେ ଏନେ, ଆରେ ଆବା ମାପୃ॰ ପେଲ୍‍ଟୁକ୍ ୱାରାକ୍ ଅଦିତିୟ ସଣ୍ତି॰ ମଇମା ୱାଡିନ୍ ଆମ୍ ଗୁଲ୍ ଅଣ୍ତୁନେ ମଇମା ସୁଡେନମ୍।
\v 15 ଜଅନ୍ ଯୀଶୁ॰ ବିସୟ୍ନା ସାକି ସି ପେରିନ୍ ପଲେନା ପକେଣ୍ଡ୍, ଏଣ୍ଡ୍ ଆନ୍ କୁଣ୍ତେଲ୍ ୱାରିଦାଣ୍ଡ୍ ଅଣ୍ଡ୍ ଆନ୍ ପେଲ୍‍ଟୁକ୍ ପେରିନ୍ନି॰ ବେର୍ଟଣ୍ଡ୍। ଏନାଦି॰ କି ଅଣ୍ଡ୍ ଆନ୍ ଆଗାଡିମାଟଣ୍ଡ୍, ଏରୁ॰ ବିସୟ୍ରେନ୍ ଆନ୍ ଇ ପାଟେ ପକୁନନ୍ ଅଣ୍ଡ୍ ଏରିଦାଣ୍ଡ୍ ଇୟଣ୍ଡ୍।
\v 16 ଆଦି॰ ଅଣ୍ତୁନେ ପୁରୁନ୍ଟେ ଅନୁଗ୍ରଟୁକ୍ ଆମ୍ ଗୁଲ୍ ପାୟିନ୍ ପାୟ୍ଏରିମାମ୍, ଉଁ ଅନୁଗ୍ର ପୟ୍ତାନ୍ ଅନୁଗ୍ର ପାୟ୍ ଏରିମାମ୍।
\v 17 ବେବସ୍ତା ମସା॰ ଉନିଟ୍ ସି ଏନେ, ମାତର୍ ଅନୁଗ୍ର ଆରେ ସତ୍ ଯୀଶୁ କୀଷ୍ଟ॰ ଉନିଟ୍ ଏଦେଟେ।
\v 18 ଏରେ ମେନ୍ ଲକ୍ ଏସେଲ୍ ମାପୃ॰ ସୁଡାର୍, ମାତର୍ ଆବା ମାପୃଂ କଲେନ୍ ମାନାକ୍ ଅଦିତିୟ ସିଣ୍ଡ୍ ଯୀଶୁୟି ମାପୃ, ଅଣ୍ତୁ॰ ତଟ୍ତଣ୍ଡ୍।
\v 19 ଇନ୍ ଏର୍ ଏଞ୍ଜି ଜଅନୁ॰ ପକିସୁଡୁ॰ ପାୟିଟ୍ ଜିଉଦିତିଲ୍ ଜିରୁସାଲମ୍ଟୁକ୍ ଜାଜକ୍ ଆରେ ଲେବିତିଲି॰ ଅଣ୍ତୁ॰ କାକେଲ୍ ଏରେବେଲ୍ ସୟ୍ତର୍, ଆୟ୍ ବେଲ୍ ଅଣ୍ଡ୍ ଇ ସାକି ସିନଣ୍ଡ୍।
\v 20 ପାଟିନ୍ ଲକୁ॰ ବୁଜ୍ ଏଦାନ୍ ୱାଡିନ୍ ଜଅନ୍ ଅରୁ॰ ପକେଣ୍ଡ୍, ଆନ୍ କୀଷ୍ଟ ଏରାନ୍।
\v 21 ଆଟେଲ୍ ଅର୍ ଅଣ୍ତୁ॰ ପକେର୍, ଆଟେକଡ୍ ଇନ୍ ଏନାୟଣ୍ଡ୍ ଆକାଡ୍, ଇନ୍ ଏନା ଏଲିୟ କି ? ଅଣ୍ଡ୍ ପକେଣ୍ଡ୍, ଆନ୍ ଏରାନ୍। ଇନ୍ ଏନା ଆୟ୍ ବାବବାଦି କି ? ଅଣ୍ଡ୍ ଉତର୍ ସିନଣ୍ଡ୍, ମାନା।
\v 22 ଆଟେଲ୍ ଅର୍ ଅଣ୍ତୁ॰ ପକେର୍, ଆମ୍ ଗୁଲୁ॰ ସୟ୍ ପଣ୍ତି ଲକୁ॰ ଉତର୍ ସିଗି॰ ପାୟିଟ୍ ଇନ୍ ପକ୍, ଇନ୍ ଏର୍ ? ଇନ୍ ନିଜେଟେ ବିସୟ୍ରେନ୍ ଏନାଦ୍ ପକୁଦାଟ୍ ?
\v 23 ଜଅନ୍ ଅରୁ॰ ଉତର୍ ସି ପକେଣ୍ଡ୍, ଜିସାୟି ବାବବାଦି ଏରେ ୱାଡିନ୍ ପକିମାଟଣ୍ଡ୍, ଆନ୍ ଆୟ୍ ୱାଡିନ୍ ମରୁବାସେନ୍ ପେରିନ୍ ସବଦ୍ କେୟାକ୍ନେ ପଲେ ପର୍ବୁ॰ ପାୟିଟ୍ ପାୱ୍ ସଲକେନ୍ କେୟୁର୍।
\v 24 ଆରେ ପାରୁସିତିଲ୍ ପେଲ୍‍ଟୁକ୍ ଏ॰ଗୁର୍ତୁଲ୍ ଲକ୍ ସୟ୍ ସି ଏରିମାଟର୍।
\v 25 ଅର୍ ଅଣ୍ତୁ॰ ପକି ସୁଡେର୍, ଇନ୍ ଜଦି କୀଷ୍ଟ କି, ଏଲିୟ କି, ବାବବାଦି ଏରାଟ୍ ଆଟେକଡ୍ ଏନାଦି॰ ବାପ୍ତିସମ୍ ସିଗିଦାଟ୍ ?
\v 26 ଜଅନ୍ ଅରୁ॰ ଉତର୍ ସିନଣ୍ଡ୍, ଆନ୍ ନିର୍ତିନ୍ ବାପ୍ତିସମ୍ ସିଗିଦାନ୍, ଏରୁ॰ ଇମ୍ ପୁନାର୍ ଅଣ୍ଡ୍ ଇମ୍ଗୁଲ୍ ତାନିର୍ ମାୟାଣ୍ଡ୍।
\v 27 ଅଣ୍ଡ୍ ଆନ୍ କୁଣ୍ତେଲ୍ ୱାରିଦାଣ୍ଡ୍ ଅଣ୍ତୁନେ ଜଡ୍ଟେ ତରୁ କୁସ୍ଲାସିଗି॰ ମେନ୍ ଆନ୍ ଜୟ ଏରାନ୍।
\v 28 ଜର୍ଦନ୍ ପରେନ୍ ଆୟଟ୍ ପାକା ମାନଣ୍ତି ବେତ୍ନିଆନ୍ ଇଦ୍ ପାଟିନ୍ ଗଟ୍ ଏନେ, ଆମାନ୍ ଜଅନ୍ ବାପ୍ତିସମ୍ ସିନଣ୍ଡ୍।
\v 29 ଆଦି॰ ଆରେକୁଟ୍ ସିରିସ୍ ଯୀଶୁ ଜଅନୁ॰ କାକେଲ୍ ୱାରଣ୍ତି॰ ସୁଡି ଜଅନ୍ ପକେଣ୍ଡ୍, ଇଦି ସୁଡୁର୍, ମାପୃନେ ମେଣ୍ତା ପାପ୍, ଏଣ୍ଡ୍କି ଜଗତ୍ଟେ ପାପ୍ କାଞ୍ଜି ଉୟିସେୟାଣ୍ଡ୍।
\v 30 ଏରୁ॰ ବିସୟ୍ରେନ୍ ଆନ୍ ପକୁନନ୍ ଅଣ୍ଡ୍ ଇୟଣ୍ତି। ଆନ୍ କୁଣ୍ତେଲ୍ ଏଣ୍ଡ୍ ୱାରିଦାଣ୍ଡ୍, ଅଣ୍ଡ୍ ଆନ୍ ପେଲ୍‍ଟୁକ୍ ବେର୍ଟଣ୍ଡ୍, ଏନାଦି॰ କି ଅଣ୍ଡ୍ ଆନ୍ ୱାରା ଆଗାଡି ମାଟଣ୍ଡ୍
\v 31 ଆନ୍ ମେନ୍ ଅଣ୍ତୁ॰ ପୁନାନି ମାଟନ୍, ମାତର୍ ଅଣ୍ଡ୍ ଏରେ ୱାଡିନ୍ ଇସ୍ରାଏଲି॰ କାକେଲ୍ ତଟ୍ସି ଏରିଦାଣ୍ଡ୍, ଇଦି॰ ପାୟିଟ୍ ଆନ୍ ନିର୍ତିନ୍ ବାପ୍ତିସମ୍ ସିଗି॰ ପାୟିଟ୍ ୱାରିମାୟାନ୍।
\v 32 ଆରେ ଜଅନ୍ ସାକି ସି ପକେଣ୍ଡ୍, ପାରାୱେ ୱାଡିନ୍ ମଗୁଲ୍ଟୁକ୍ ଆତ୍ମା ଇଣ୍ଡ୍ଗଣ୍ତି॰ ଆନ୍ ସୁଡିମାନ୍ ଆରେ ଆଦ୍ ଅଣ୍ତୁ॰ ପୟ୍ତାନ୍ ଇଡ୍ଗେଟେ,
\v 33 ଆନ୍ ମେନ୍ ଅଣ୍ତୁ॰ ଚିନାପାନି ମାଟନ୍, ମାତର୍ ଏର୍ ଆ॰ଗୁନ୍ ନିର୍ତିନ୍ ବାପ୍ତିସମ୍ ସିଗି॰ ସୟ୍ ତଣ୍ଡ୍ ଅଣ୍ଡ୍ ଆନୁ॰ ପକେଣ୍ଡ୍, ଏରୁ॰ ପୟତାନ୍ ଆତ୍ମା ଇଡିଗ୍ଦା ଆରେ ଅଣ୍ତୁ॰ ପେଲ୍ ବାସେ ଏରଣ୍ତି॰ ସୁଡ୍ଦାଟ୍, ଅଣ୍ଡ୍ ସୁକଲ୍ ଆତ୍ମାରେନ୍ ବାପ୍ତିସମ୍ ଲିଦାଣ୍ଡ୍।
\v 34 ଆନ୍ ଅଣ୍ତୁ॰ ପେସ୍ ଇ ଗଟ୍ନା ସୁଡିମାୟାନ୍ ଆରେ ସାକି ସି ମାୟାନ୍, ଇୟଣ୍ଡ୍ ମାପୃନେ ସିଣ୍ଡ୍।
\v 35 ଆଦି॰ ଆରେକୁଟ୍ ସିରିସ୍ ଜଅନ୍ ଆରେ ଅଣ୍ତୁନେ ସିସୁତୁଲୁ॰ ପେଲ୍‍ଟୁକ୍ ଇରୁଲ୍ ଆୟ୍ ବାସେନ୍ ମାଟର୍।
\v 36 ଜଅନ୍ ଯୀଶୁ॰ ଆୟ୍ ପାୱ୍ସି ସେନଣ୍ତି॰ ସୁଡି, ପକେଣ୍ଡ୍, ଆଦି ସୁଡୁର୍, ମାପୃନେ ମେଣ୍ତା ପାପ୍।
\v 37 ଆୟ୍ ଇରୁଲ୍ ସିସୁତୁଲ୍ ଜଅନ୍ନେ ପାଟେ ୱେଞ୍ଜି ଯୀଶୁନ୍ କୁଣ୍ତୁନି ସେୟର୍।
\v 38 ଯୀଶୁ ମାଣ୍ତି କେରିନ୍ ସୁଡେଣ୍ଡ୍ ଜେ, ଅର୍ ଅଣ୍ତୁ॰ କୁଣ୍ତୁନି ୱାରିଦାର୍, ଆଦି॰ ଯୀଶୁ ଅରୁ॰ ପକେଣ୍ଡ୍, ଇମ୍ ଏନାଦ୍ ଲଡା ? ଅର୍ ଯୀଶୁ॰ ପକେର୍, ରାବ୍ବି (ଇଦିନେ ଅରତ୍) ଗୁରୁ, ଇନ୍ ଏରେ ମାନ୍ ସେୟ୍ଦାଟ୍ ?
\v 39 ଅଣ୍ଡ୍ ଅରୁ॰ ପକେଣ୍ଡ୍, ୱାରି ସୁଡୁର୍, ଆୟ୍ ବେଲେନ୍ ସିର୍ତାଲ୍ଟେ ପାକାପାକି ଚାର୍ଟା ଏରିମାଟେ। ଆଟେଲ୍ ଅର୍ ସେଞ୍ଜି ଅଣ୍ତୁନେ ମାନଣ୍ତି ବାସେ॰ ସୁଡେର୍, ଆରେ ଆୟ୍ ସିରିସ୍ ଅଣ୍ତୁନା ଆୟ୍ ବାସେନ୍ ମାଟର୍,
\v 40 ଏରେ ଇରୁଲ୍ ଜଅନନେ ପାଟେ ୱେଞ୍ଜି ଯୀଶୁନେ କୁଣ୍ତୁନି ସେଞ୍ଜି ମାଟର୍, ଅରୁ॰ ତାନିର୍ଟୁକ୍ ଉକୁର୍ ପିତର୍ନେ ତଡଣ୍ଡ୍ ଆନ୍ଦ୍ରିୟ ମାଟଣ୍ଡ୍।
\v 41 ଅଣ୍ଡ୍ ପରତୁମ୍ ନିଜେଟେ ତଡଣ୍ଡ୍ ସିମନୁ॰ ବେଟ୍ ଏରି ପକେଣ୍ଡ୍, ଆମ୍ ଗୁଲ୍ ମସିଅ॰ ସୁଡିମାମ୍(ଇଦିନେ ଅରତ୍ କୀଷ୍ଟ)।
\v 42 ଆନ୍ଦ୍ରିୟ ସିମନୁ॰ ଯୀଶୁ॰ କାକେଲ୍ ଇନ୍ଦ୍ରେଣ୍ଡ୍, ଯୀଶୁ ଅଣ୍ତୁ॰ ସୁଡି ପକେଣ୍ଡ୍ସ ଇନ୍ ଜଅନୁ॰ ସିଣ୍ଡ୍ ସିମନ୍। ଇନ୍ କେପା ପିଦିର୍ନାଟ୍ ଅର୍ଗି ଏଦାଟ୍ (ଇଦି॰ ଅନୁବାଦ୍ କେଗଡ୍ ଇଦିନେ ଅରତ୍ ପିତର୍)
\v 43 ଆଦି॰ ଆରେକୁଟ୍ ସିରିସ୍ ଯୀଶୁ ଗାଲିଲିନ୍ ସେନି॰ ପାୟିଟ୍ ଇଚା କେନଣ୍ଡ୍, ଆରେ ଯୀଶୁ ପିଲିପ॰ ସୁଡି ପକେଣ୍ଡ୍, ଆନ୍ କୁଣ୍ତୁନି ୱା।
\v 44 ପିଲିପ୍ପ ବେତ୍ସାୟିଦାଟେ ଲକ୍ ମାଟଣ୍ଡ୍। ଆୟ୍ ଗଡ୍ତୁନ୍ ଆନ୍ଦ୍ରିୟ ଆରେ ପିତର୍ ମାନ୍ନର୍।
\v 45 ପିଲିପ୍ ନିତନିୟେଲୁ॰ ବେଟ୍ ଏରି ପକେଣ୍ଡ୍, ଏରୁ॰ ବିସୟ୍ରେନ୍ ମସା ବେବସ୍ତାନ୍ ଲେକାସିମାଣ୍ଡ୍, ଆରେ ବାବବାଦିତିଲ୍ ମେନ୍ ଲକାସିମାର୍, ଆମ୍ ଗୁଲ୍ ଅଣ୍ତୁ॰ ବେଟ୍ ଏନମ୍, ଅଣ୍ଡ୍ ଜସେପ୍ନେ ସେପାଲ୍ ନାଜରିତିୟ ଯୀଶୁ।
\v 46 ନିତନିୟେଲ୍ ଅଣ୍ତୁ॰ ପକେଣ୍ଡ୍, ନାଜରିତ୍ଟୁକ୍ ଏନା ଏରେ ମେନ୍ ନିୟାଟେ ବିସୟ ପେସି ୱାରି॰ ଅଡ୍ତା କି ? ପିଲିପପ୍ ଅଣ୍ତୁ॰ ପକେଣ୍ଡ୍, ୱାରି ସୁଡ୍।
\v 47 ନିତନିୟେଲ୍ ଯୀଶୁ॰ କାକେଲ୍ ୱାରଣ୍ତି॰ ସୁଡି, ଅଣ୍ତୁ॰ ବିସୟ୍ରେନ୍ ପକେଣ୍ଡ୍, ଇଦ୍ ସୁଡ୍, ସତ୍ ରେନ୍ ଇୟଣ୍ଡ୍ ଇସ୍ରାଏଲ୍ ଲକ୍, ଇୟଣ୍ତୁ॰ ପେଲ୍ ଚାଲାକି ମାନା।
\v 48 ନିତନିୟେଲ୍ ଅଣ୍ତୁ॰ ପକେଣ୍ଡ୍, ଇନ୍ ଆନୁ॰ ଏଟେନ୍ ଚିନାକି॰ ଅଡ୍ତଟ୍ ? ଯୀଶୁ ଅଣ୍ତୁ॰ ଉତର୍ ପକେଣ୍ଡ୍, ପିଲିପ୍ ଇନୁ॰ ଅନୁଦାନ୍ ଆଗାଡି ଇନ୍ ଏରେ ବେଲ୍ ଡୁମ୍ରି ମାରିନ୍ କିଡିନ୍ ମାଟଟ୍। ଆୟ୍ ବେଲ୍ ଆନ୍ ଇନୁ॰ ସୁଡେନ୍।
\v 49 ନିତନିୟେଲ୍ ଅଣ୍ତୁ॰ ଉତର୍ ସିନଣ୍ଡ୍, ଏ ରାବ୍ବି ଇନ୍ ମାପୃନେ ସିଣ୍ଡ୍, ଇନ୍ ଇସ୍ରାଏଲ୍ଟେ ରାଜା
\v 50 ଯୀଶୁ ଅଣ୍ତୁ॰ ଉତର୍ ସିନଣ୍ଡ୍, ଆନ୍ ଇନୁ॰ ଡୁମ୍ରି ମାରିନ୍ କିଡିନ୍ ସୁଡି ମାନ୍ ଏଞ୍ଜି ପକ୍ତାଲିନ୍ କି ଇନ୍ ବିସ୍ୱାସ୍ କେଗିଦାଟ୍ ? ଇନ୍ ଇମାଟୁକ୍ ଆରେ ବେର୍ ବେର୍ ବିସୟ୍ ସୁଡୁ॰ ଅଡ୍ତାଟ୍।
\v 51 ଯୀଶୁ ଆରେ ପକେଣ୍ଡ୍, ସତ୍ ସତ୍ ଆନ୍ ଇନୁ॰ ପକୁଦାନ୍, ଇମ୍ଗୁଲ୍ ସରଗ୍ସାଣ୍ଡ୍ ସି ଏରଣ୍ତି॰ ଆରେ ମାପୃନେ ଦୁତ୍ ଗୁଲ୍ ନର୍ ସେପାଲି॰ ପେଲ୍ ଇଡ୍ଗି ୱାରଣ୍ତି॰ ଆରେ ସର୍ଗେନ୍ ସେନଣ୍ତି॰ ସୁଡ୍ଦାର୍।
\c 2
\p
\v 1 ଦୁୟ୍ଦିନ୍ କୁଣ୍ତେଲ୍ ଗାଲିଲିଟେ କାନାନ୍ ଗଡ୍ତୁନ୍ ଉକୁଟ୍ ଉଲେନ୍ ଅଦୁର୍ ଏନେ, ଯୀଶୁ॰ ତାମିଆ ଆମାନ୍ ମାଟେ,
\v 2 ଯୀଶୁ ଆରେ ଅଣ୍ତୁ॰ ସିସୁତୁଲ୍ ମେନ୍ ଆୟ୍ ଅଦୁର୍ତୁନ୍ ଅର୍ଗି ଏନର୍।
\v 3 ଆମାନ୍ ଅ॰ଗୁର୍ ରସ୍ ପଲି ସେନ୍ତାଲିନ୍ ଯୀଶୁ॰ ତାମିଆ ଯୀଶୁ॰ ପକେଟେ, ଅରୁ॰ ପେଲ୍ ଆରେ ଅ॰ଗୁର୍ ରସ୍ ମାନା।
\v 4 ଆଟେଲ୍ ଯୀଶୁ ଆଦି॰ ପକେଣ୍ଡ୍, ଲାଡ୍ଟେ ଆସ୍ମାଲ୍, ଇନ୍ ଏନାଦି॰ ଆନୁ॰ ଇ ବିସୟ୍ରେନ୍ ମିସାକିଦାଟ୍ ? ଆନେ ବେଲା ଇ ଆରେକ୍ ୱାରାଦି।
\v 5 ଯୀଶୁ॰ ତାମିଆ ବାଣ୍ତାରିଗାରିୟାତିଲି॰ ପକେଟେ, ଅଣ୍ଡ୍ ଇମୁ॰ ଏନାଦ୍ ପକ୍ଦାଣ୍ଡ୍ ଆଦ୍ କେୟୁର୍।
\v 6 ଆରେ ଆମାନ୍ ଚଅ ଗଟା କାଣ୍ଡ୍କିଲ୍ନା ଚିୟାର୍ ଏରଣ୍ତି ଗୟଲ॰ଗୁଲ୍ ମାଟେୱ୍। ଇୱୁ॰ ଜିଉଦିତିଲ୍ନେ ରିତିନା ସୁଚି ଏରି॰ ପାୟିଟ୍ ଇରି ଏରି ମାଟେୱ୍। ଉକୁଟ୍ ଗୟ୍ଲ॰ତୁନ୍ ତିନ୍କଡି ପନ୍ଦର୍ଟୁକ୍ ପାସ୍ କଡି ପନ୍ଦର ଲିଟର୍ ନିର୍ ପାଦା।
\v 7 ଯୀଶୁ ଅରୁ॰ ପକେଣ୍ଡ୍, ଗୟ୍ଲ॰ ଗୁଲୁ॰ ନିର୍ ପୁରୁନ୍ କେୟୁର୍। ଆଟେଲ୍ ଅର୍ ଆୱୁ॰ ଅଟି ଆରେକ୍ ପୁରୁନ୍ କେନର୍।
\v 8 ଯୀଶୁ ପକେଣ୍ଡ୍, ଇଣ୍ତି ତଣ୍ତି ଉୟି ବଜି ଚାଲାପାକି॰ ପେଲ୍ ଉୟୁର୍। ଆଟେଲ୍ ଅର୍ ଉନର୍।
\v 9 ବଜି ଚାଲାପାକ୍ ଅ॰ଗୁର୍ ରସ୍ ଏରିମାନଣ୍ତି ନିରି॰ ନାକି ସୁଡି, ଇଦ୍ ଏରେମାଟୁକ୍ ୱାନେ ଏଞ୍ଜି ପୁନାଣ୍ଡ୍ ମାତର୍ ଆମାଟେ ନିର୍ ତଣ୍ତଣ୍ତି ବାଣ୍ତାରିଗାରିୟାତିଲ୍ ପୁଞ୍ଜି ମାଟର୍। ଆଦି॰ ଅଦୁର୍ ଇଲେଣ୍ତି॰ ଅର୍ଗି ପକେର୍,
\v 10 ପାଟିନ୍ ଲକ୍ତାନ୍ ପର୍ତୁମ୍ ନିୟାଟେ ଅ॰ଗୁର୍ ରସ୍ ସିଦାର୍ ଆରେ ସରୁ॰ଦାନ୍ କୁଣ୍ତେଲ୍ ଉୟାଟେ ସିଦାର୍। ଇନ୍ ଇ ଆରେକ୍ ନିୟାଟେ ଅ॰ଗୁର୍ ରସ୍ ଇରିମାୟାଟ୍।
\v 11 ଯୀଶୁ ଇ ୱାଡିନ୍ ଗାଲିଲିଟେ କାନାନା ଗଡ୍ତୁନ୍ କାବା କାମେ ମୁଲିଆସି ନିଜେଟେ ମଇମା ତଟ୍ତଣ୍ଡ୍। ଆରେ ଅଣ୍ତୁନେ ସିସୁତୁଲ୍ ଅଣ୍ତୁନ୍ ପେଲ୍ ବିସ୍ୱାସ୍ କେନର୍।
\v 12 ଇଦିନ୍ କୁଣ୍ତେଲ୍ ଜାସୁ ଆରେ ତାମିଆ ଆରେ ତଡଣ୍ଡ୍ଗୁଲ୍, ଆରେ ସିସୁତୁଲ୍ କପର୍ନାଉମ୍ତୁନ୍ ସେୟର୍। ଅର୍ ଆଲ୍ ପେ॰ଗିନ୍ ଦିନାମ୍ ମାନୁଟର୍।
\v 13 ଆୟ୍ ବେଲେନ୍ ଜିଉଦିତିଲ୍ନେ ନିସ୍ତାର୍ ପାରୁପ୍ କାକେଲ୍ ଅରି ୱାରିନେ, ଆୟ୍ ବେଲେନ୍ ଯୀଶୁ ଜିରୁସାଲମ୍ତୁନ୍ ସେୟଣ୍ଡ୍।
\v 14 ଆରେ ଅଣ୍ଡ୍ ମନ୍ଦିର୍ ଡାଣ୍ଡ୍ତିନ୍ କନ୍ଦେଲ୍, ମେଣ୍ତାଲ୍ ଆରେ ପାରାୱେଲ୍ ୱିଡି କାର୍ଦାନ୍ ଲକୁ॰ ଆରେ ମୁଦ୍ରା ବଦ୍ଲାପଣ୍ତି ବେପାର୍ କେଦାନ୍ ଲକୁ॰ ଉଣ୍ତି ମାନଣ୍ତି॰ ସୁଡେଣ୍ଡ୍।
\v 15 ଆଦି॰ ପାୟିଟ୍ ଅଣ୍ଡ୍ ଉକୁର୍ କର୍ଡା ତରୁ ତିୟାର୍ କେୟି ମାଣ୍ତାଲ୍ ଆରେ ଲନ୍ଦେଲ୍ ଆରେ ପାରାୱଲ୍ନା ପାଟିନ୍ ଲକୁ॰ ମନ୍ଦିର୍ଟୁକ୍ ପେପ୍ସି ସିନଣ୍ଡ୍। ଆରେ ମୁଦୁରା ବେପାର୍ କେଦାନ୍ ଲକ୍ନେ ବାଡିଲି॰ ପେଲାସି ମୁଦ୍ରାଲି॰ ଜତ୍କତ୍ କେୟି ୱିତି କାରେଣ୍ଡ୍।
\v 16 ଆରେ ପାରାୱେଲ୍ ୱିଡିକାର୍ଦାନ୍ ଲକୁ॰ ପକେଣ୍ଡ୍, ଇୱୁ॰ ପାଟିନ୍ ପାତି ସେଣ୍ତୁର୍, ଆନ୍ ଆବା॰ ଉଲେ ବେପାର୍ କେୟଣ୍ତି ଉଲେ କେମେର୍।
\v 17 ଇ ପାଟିନ୍ ଗଟ୍ ଏଦାନ୍ କୁଣ୍ତେଲ୍ ସିସୁତୁଲ୍ ସାସ୍ତ୍ରତୁନ୍ ଲେକାଏରଣ୍ତି ଇ ପାଟେ॰ ଏତାତର୍, ଇନ୍ ଉଲେ॰ ପାୟିଟ୍ ଆନ୍ ଗର୍ବେ କାର୍ୱି ସେନ୍ଦା।
\v 18 ଆୟ୍ ବେଲେନ୍ ଜିଉଦିତିଲ୍ ୱାରି ଯୀଶୁ॰ ପକି ସୁଡେର୍, ଇନ୍ ଜେ, ଇ ପାଟିନ୍ କାମେ ଏନା ଆଦିକାର୍ନା କେଗିଦାଟ୍। ଆମ୍ ଗୁଲୁ॰ ଆମାଟୁକ୍ ଏନା ଚିନ୍ ତଟୁକିଦାଟ୍ ?
\v 19 ଯୀଶୁ ଅରୁ॰ ଉତର୍ ସିନଣ୍ଡ୍, ଇମ୍ଗୁଲ୍ ଇ ମନ୍ଦିର୍ ବିନାସ୍ କେୟୁର୍, ଆନ୍ ତିନିନ୍ଦିନ୍ ତାଣ୍ଡ୍ରେଲ୍ ଇଦି॰ ସିଣ୍ତୁସି ସିଦାନ୍।
\v 20 ଆୟ୍ ବେଲ୍ ଜିଉଦିତିଲ୍ ପକେର୍, ଇ ମନ୍ଦିର୍ ତିୟାର୍ କେଗି॰ ଚୟାଲିସ୍ ବରସ୍ ପାତିମାୟା, ଇନ୍ ଏନା ଆଦି॰ ତିନିନ୍ଦିନି॰ ସିଣ୍ତୁସିସିଦାଟ୍ କି ?
\v 21 ମାତର୍ ଅଣ୍ଡ୍ ନିଜ୍ ମେନ୍ଟେ ମନ୍ଦିର୍ ବିସୟ୍ରେନ୍ ପକୁନଣ୍ଡ୍।
\v 22 ଆଦି॰ ଅଣ୍ଡ୍ ସାଦାନ୍ ପେଲ୍‍ଟୁକ୍ ଜିୱେ ଏରି ସିଲ୍ତାନ୍ କୁଣ୍ତେଲ୍ ଅଣ୍ତୁନେ ସିସୁତୁଲ୍ ଯୀଶୁ ଇ ବିସୟ୍ ପକିମାଟଣ୍ଡ୍ ଏଞ୍ଜି ଏତାତର୍, ଆରେ ଦରମ୍ ପତି॰ ଆରେ ଯୀଶୁ ପକଣ୍ତି ପାଟେ॰ ଅର୍ ବିସ୍ୱାସ୍ କେନର୍।
\v 23 ନିସ୍ତାର୍ ପାରୁବ୍ ଏଦାନ୍ ବେଲେନ୍ ଯୀଶୁ ଜିରୁସାଲମ୍ରୁନ୍ ମାନ୍ ବେଲ୍, ଅଣ୍ଡ୍ କେୟଣ୍ତି କାବା କାମେଲ୍ ସୁଡି ପେ॰ଗୁର୍ତୁଲ୍ ଅଣ୍ତୁନ୍ ପେଲ୍ ବିସ୍ୱାସ୍ କେନର୍।
\v 24 ମାତର୍ ଯୀଶୁ ଅରୁ॰ ବିସ୍ୱାସ୍ କେୟା ଏରି ଅରୁ॰ ପେସ୍ଟୁକ୍ ନିଜେନ୍ ଆ॰ତେନ୍ ମାଟଣ୍ଡ୍, ଏନାଦି॰ କି ଅଣ୍ଡ୍ ପାଟିନ୍ ଲକୁ॰ ପୁଞ୍ଜି ମାଟଣ୍ଡ୍।
\v 25 ଆରେ ଲକୁ॰ ପାୟିଟ୍ ଆରେକୁଟ୍ ଲକ୍ନେ ସାକି ସିଗି॰ ଅଣ୍ତୁ॰ ଲଡା ମାନୁଟେ, ମାତର୍ ଲକ୍ନେ ଗର୍ବେ ତାନିର୍ ଏନାଦ୍ ମାୟା ଅଣ୍ଡ୍ ଆଦ୍ ନିଜେନ୍ ପୁଞ୍ଜି ମାଟଣ୍ଡ୍।
\c 3
\p
\v 1 ପାରୁସିତିଲି॰ ପେଲ୍‍ଟୁକ୍ ଉକୁର୍ ନିକଦିମ୍ ପିଦିର୍ଟଣ୍ଡ୍ ମାଟଣ୍ଡ୍, ଅଣ୍ଡ୍ ଜିଉଦିତିଲ୍ନେ ଉକୁର୍ ନେତା ମାଟଣ୍ଡ୍।
\v 2 ଅଣ୍ଡ୍ ନାର୍କାମ୍ ବେଲ୍ ଯୀଶୁ॰ ପେଲ୍ ୱାରି ପକେଣ୍ଡ୍, ଏ ଗୁରୁ, ଇନ୍ ଜେ,  ମାପୃ॰ ପେଲ୍‍ଟୁକ୍ ୱାରି ମାନାକ୍ ଗୁରୁ, ଇଦ୍ ଆମ୍ ପୁୟାମ୍, ଏନାଦି॰ କି ଇନ୍ ଇ ଏରେ କାବା କାମେଲ୍ କେଗିଦାଟ୍  ମାପୃ ସା॰ଗେନ୍ ମାନାକଡ୍ ଏର୍ ଆୱ୍ ପାଟିନ୍ କେଗି॰ ଅଡାର୍।
\v 3 ଯୀଶୁ ଅଣ୍ତୁ॰ ଉତର୍ ସିନଣ୍ଡ୍, ସତ୍ ସତ୍ ଆନ୍ ଇନୁ॰ ପକୁଦାନ୍, ଆରେତରେକ୍ ଜନମ୍ ଏରାକଡ୍ ଏର୍ ମାପରୁନ୍ ରାଜିନ୍ ନାନି॰ ଅଡାର୍।
\v 4 ନିକଦିମ୍ ଯୀଶୁ॰ ପକେଣ୍ଡ୍, ମୁତାକ୍ ଏଂଗଡ୍ ଲକ୍ ଏଟେନ୍ ଜନମ୍ ଏରି॰ ଅଡ୍ତାଣ୍ଡ୍ ? ଅଣ୍ଡ୍ ଏନା ଆରେତରେକ୍ ନିଜ୍ ଆୟା॰ ପୁଡୁଗ୍ତୁନ୍ ନାନିକେରିନ୍ ଜନମ୍ ଏରି॰ ଅଡ୍ତାଣ୍ଡ୍ ?
\v 5 ଯୀଶୁ ଉତର୍ ସିନଣ୍ଡ୍, ସତ୍ ସତ୍ ଆନ୍ ଇନୁ॰ ପକୁଦାନ୍, ନିର୍ ଆରେ ଆତ୍ମାନା ଜନମ୍ ଏରାକଡ୍ ଏର୍  ମାପୃନ୍ ରାଜିନ୍ ନାନି॰ ଅଡାର୍।
\v 6 ନର୍ଲକ୍ ନର୍ଲକୁ॰ ଜନମ୍ କେଗିଦାର୍ ମାତର୍ ସୁକଲ୍ ଆତ୍ମା ପୁନ୍ ଜିୱେ ସିଗିଦା।
\v 7 ଆନ୍ ପକେନ୍, ଇନ୍ ଆରେତରେକ୍ ଜନମ୍ ଏରି॰ ଏଦା ଇଦି॰ ପାୟିଟ୍ କାବା ଏରି ସେନ୍ମେନ୍।
\v 8 ୱାଲ୍ ଏଟ୍ ଦିଗାଲ୍ ଇଚା କେଗଡ୍ ଆଟ୍ ଦିଗାଲ୍ ତାକ୍ଦା ଆରେ ଇମ୍ଗୁଲ୍ ଆଦିନେ ସବଦୁ॰ ୱେୟାର୍, ମାତର୍ ଆଦ୍ ଏରେ ମାଟୁକ୍ ୱାଦା ଆରେ ଏରେମାନ୍ ସେୟା ଆଦ୍ ପୁନାର୍, ଆତ୍ମା ପେଲ୍‍ଟୁକ୍ ଜାତ୍ଏରଣ୍ତି ପାଟିନ୍ ଲକ୍ନେ ବିସୟ୍ ଆୟ୍ ୱାଡିନ୍।
\v 9 ନିକଦିମ୍ ଯୀଶୁ॰ ଉତର୍ ସିନଣ୍ଡ୍, ଇଦ୍ ପାଟିନ୍ ଏରେୱାଡିନ୍ ଏରି॰ ଅଡ୍ତା ?
\v 10 ଯୀଶୁ ନିକଦିମୁ॰ ଉତର୍ ସିନଣ୍ଡ୍, ଇନ୍ ଇସ୍ରାଏଲ୍ଟେ ଗୁରୁ ଏରିମେନ୍ ଏନା ଇଦ୍ ପାଟିନ୍ ବୁଜ୍ ଏରାଟ୍ କି ?
\v 11 ଆନ୍ ଇନୁ॰ ସତ୍ ପକୁଦାନ୍, ଆମ୍ ଏନାଦ୍ ପୁୟାମ୍ ଆଦ୍ ପକ୍ଦାମ୍ ଆରେ ଏନାଦ୍ ସୁଡ୍ଦାମ୍ ଆୟ୍ ବିସୟ୍ରେନ୍ ସାକିସିଦାମ୍, ଆରେ ଇମ୍ଗୁଲ୍ ଆମେ ସାକି॰ ନାମାପାର୍।
\v 12 ଆନ୍ ଇମୁ॰ ଇ ଜଗତ୍ଟେ ବିସୟ୍ଗୁଲ୍ ପଗଡ୍ ଜଦି ଇମ୍ ବିସ୍ୱାସ୍ କେୟାର୍, ଆଟେକଡ୍ ଇମ୍ଗୁଲୁ॰ ସର୍ଗେଟେ ବିସୟ୍ଗୁଲ୍ ପଗଡ୍ ଏରେ ୱାଡିନ୍ ବିସ୍ୱାସ୍ କେଦାର୍ ?
\v 13 ଆରେ ଏରେ ନର୍ ସେପାଲ୍ ସରଗ୍ଟୁକ୍ ଇଡ୍ଗେଣ୍ଡ୍ ଅଣ୍ତୁ॰ ସାକାର୍ଗଡ୍ ଆରେ ଏର୍ ମେନ୍ ସରଗ୍ତୁନ୍ ସେନାର୍।
\v 14 ଆରେ ମସା ଏରେ ୱାଡିନ୍ ମରୁବାସେନ୍ ବମୁ॰ ପୟ୍ତାନ୍ ତେଟ୍ସି ମାଟଣ୍ଡ୍, ନର୍ସେପାଲ୍ ମେନ୍ ଆୟ୍ ୱାଡିନ୍ ପୟ୍ତାନ୍ ତେଟସି ଏଦାଣ୍ଡ୍।
\v 15 ଏର୍ ନର୍ ସେପାଲି॰ ବିସ୍ୱାସ୍ କେଦାର୍ ଅର୍ ପଲାଟେ ଜିୱେ ପାୟ୍ଏଦାର୍।
\v 16 ଏନାଦି॰ କି  ମାପୃ ଜଗତୁ॰ ଏନେତ୍ ଲାଡ୍ କେନଣ୍ଡ୍ ଜେ, ଅଣ୍ଡ୍ ନିଜ୍ ଅଦିତିୟ ସିଣ୍ତି॰ ଦାନ୍କେନଣ୍ଡ୍, ଏରେ ୱାଡିନ୍ ଏର୍ ଅଣ୍ତୁ॰ ପେଲ୍ ବିସ୍ୱାସ୍ କେଦାର୍, ଅର୍ ବିନସ୍ଟ ଏରାଏ॰ ପଲାଟେ ଜିୱେ ପାୟ୍ଏଦାର୍।
\v 17 ଜଗତ୍ଟେ ବିଚାର୍ କେଗି॰ ପାୟିଟ୍  ମାପୃ ନିଜେଟେ ସିଣ୍ତି॰ ସୟ୍ ପାକେଟେନ୍, ଜଗତ୍ ଏରେ ୱାଡିନ୍ ଅଣ୍ତୁ॰ ଉନିଟ୍ ପରିତ୍ରାନ୍ ପାୟ୍ଏଦା, ଆଦି॰ ପାୟିଟ୍ ଅଣ୍ତୁ॰ ସୟ୍ ତଣ୍ଡ୍।
\v 18 ଏର୍ ଅଣ୍ତୁ॰ ପେସ୍ ବିସ୍ୱାସ୍ କେଦାର୍, ଅର୍ ବିଟାର୍ ଏରାର୍, ଏଣ୍ଡ୍ ବିସ୍ୱାସ୍ କେୟାଣ୍ଡ୍, ଅଣ୍ଡ୍ ବିଚାର୍ ଏରିପଲେଣ୍ଡ୍ ଇଣ୍ତି, ଏନାଦି॰ କି  ମାପୃନ୍ ଅଦିତିୟ ସିଣ୍ତି॰ ବିସ୍ୱାସ୍ କେୟାଣ୍ଡ୍।
\v 19 ଆରେ ଆୟ୍ ବିଚାର୍ ଇଦ୍, ଜଗତ୍ତୁନ୍ ୱିଣ୍ଡ୍ ତଟ୍ସି ଏରିମାୟା, ଆରେ ଲକ୍ଗୁଲ୍ ୱିଡି॰ ସାକାରି ସିକାଟି॰ ବଲ୍ ପାୟ୍ଏନର୍, ଏନାଦି॰ କି ଅର୍ନେ କାମେଲ୍ ପାଟିନ୍ ଉୟାଟେ।
\v 20 ଏନାଦି॰ କି ଏର୍ କି ଉୟାଟେ କାମେ କେଦାର୍, ଅର୍ ୱେଡି॰ ଗୁର୍ନା କେଦାର୍, ଆରେ ଏରେବେଲ୍ ଅଣ୍ତୁନେ କାମେଟେ ଦସ୍ ତଟ୍ସିଏଦା ଆଦି॰ ଅର୍ ୱିଣ୍ଡ୍ କାକେଲ୍ ୱାରି॰ ପାଣ୍ତାର୍।
\v 21 ମାତର୍ ଏରେ ଲକ୍ ସତ୍ ଆଚରନ୍ କେଦାଣ୍ଡ୍, ଅଣ୍ଡ୍ ୱିଣ୍ଡ୍ କାକେଲ୍ ୱାଦାଣ୍ଡ୍, ଏରେ ୟାଡିନ୍କି ଅଣ୍ତୁନେ କାମେ ପାଟିନ୍  ମାପୃନ୍ ଉନିଟ୍ କେୟିଏରଣ୍ତିଲ୍ ଏଞ୍ଜି ତଟସିଏଦା।
\v 22 ଇଦି॰ କୁଣ୍ତେଲ୍ ଯୀଶୁ ଆରେ ଅଣ୍ତୁନେ ସିସୁତୁଲ୍ ଜିଉଦା ଦେସ୍ତିନ୍ ସେୟର୍, ଆରେ ଅଣ୍ଡ୍ ଆୟ୍ ବାସେନ୍ ଅର୍ନା ମାଞ୍ଜି ବାପ୍ତିସମ୍ ସିଗି॰ ଉଣ୍ତେଣ୍ଡ୍।
\v 23 ଜଅନ୍ ମେନ୍ ସାଲିମ୍ କାକେଲ୍ଟେ ଏନନ୍ତୁନ୍ ବାପ୍ତିସମ୍ ସିଗିନଣ୍ଡ୍, ଏନାଦି॰ କି ଆୟ୍ ବାସେନ୍ ପେରିନ୍ ନିର୍ମାଟେ, ଆରେ ଲକ୍ ୱାରି ବାପ୍ତିସମ୍ ଉଗୁନର୍।
\v 24 ଜଅନ୍ ଆୟ୍ ଆରେକ୍ ବନ୍ଦି ଏରାଣ୍ତି ମାଟଣ୍ଡ୍।
\v 25 ଜଅନ୍ନେ ଏ॰ଗୁର୍ତୁଲ୍ ସିସୁତୁଲ୍ନା ଉକୁର୍ ଜିଉଦି ସକ୍ତା ସକ୍ତି ଏନେ। ଅର୍ ଅଣ୍ତୁନା ଦରମ୍ଟେ ସୁଚି ବିସୟ୍ରେନ୍ ପାରିକ୍ ପକ୍ କେଗିନର୍।
\v 26 ଆରେ ଅର୍ ଜଅନୁ॰ କାକେଲ୍ ସେଞ୍ଜି ପକେର୍, ଏ ଗୁରୁ, ଏଣ୍ଡ୍ ଜର୍ଦନ୍ଟେ ପାୟଟ୍ ପାକା ଇନ୍ନାଟ ମାଟଣ୍ଡ୍, ଏରୁ॰ ବିସୟରେନ୍ ଇନ୍ ସାକି ସିମାଟଟ୍, ସୁଡ୍, ଅଣ୍ଡ୍ ବାପ୍ତିସମ୍ ଲିଗିଦାଣ୍ଡ୍ ଆରେ ପାଟିନ୍ ଲକ୍ ଅଣ୍ତୁନ୍ କାକେଲ୍ ସେନ୍ଦାର୍।
\v 27 ଜଅନ୍ ଉତର୍ ସିନଣ୍ଡ୍, ସରଗ୍ଟୁକ୍ ସି ଏରାକଡ୍ ନର୍ଲକ୍ ଏନାଦ୍ ମେନ୍ ପାୟ୍ ଏରି॰ ଅଡାର୍।
\v 28 ଇମୁ॰ ନିଜେନ୍ ପୁନୁ॰ ଏଦା ଆନ୍ ଜେ କୀଷ୍ଟ ଏରାନ୍ ମାତର୍ ଅଣ୍ତୁ॰ ଆଗାଡି ଆନ୍ ସୟ୍ ସି ଏରିମାନ୍, ଇଦ୍ ଆନ୍ ପକିମାନ୍ ଏଞ୍ଜି ଇମ୍ଗୁଲ୍ ସାକି।
\v 29 ଏଣ୍ଡ୍ ଇଲେଦି॰ ଉଦାଣ୍ଡ୍ ଅଣ୍ଡ୍ ଅଦୁର୍ ଇଲେଣ୍ଡ୍, ମାତର୍ ଇଲେଣ୍ଡ୍ନେ ଏରେ ସା॰ଗ ନିଲ୍ସି ଅଣ୍ତୁନେ ପାଟେ ୱେୟାଣ୍ଡ୍, ଅଣ୍ଡ୍ ଇଲେଣ୍ଡ୍ନେ ପଲେ॰ ପାୟିଟ୍ ପେରିନ୍ କିର୍ଦେ ଏଦାଣ୍ଡ୍। ଆମାନ୍ ଆନେ ଇ କିର୍ଦେ ପୁରୁନ୍ ଏରିମାୟା।
\v 30 ଅଣ୍ଡ୍ ସାନ୍ଦି॰ ଏଦା ମାତର୍ ଆନ୍ ତାୟେନି ଏରି॰ ଏଦା।
\v 31 ଏର୍ ସରଗ୍ଟୁକ୍ ୱାଦାଣ୍ଡ୍ ଅଣ୍ଡ୍ ପାଟିନ୍ ଲକୁ॰ ପେଲ୍‍ଟୁକ୍ ବେର୍ଟଣ୍ଡ୍, ପୁର୍ତିଟୁକ୍ ୱାରାକ୍ ଲକ୍ ପୁର୍ତିଟଣ୍ଡ୍ ଅଣ୍ଡ୍ ପୁର୍ତିଟେ ପାଟେ ପକ୍ଦାଣ୍ଡ୍ । ମାତର୍ ଏଣ୍ଡ୍ ସରଗ୍ଟୁକ୍ ୱାଦାଣ୍ଡ୍ ଅଣ୍ଡ୍ ପାଟିନ୍ ଲକୁ॰ ପେଲ୍‍ଟୁକ୍ ବେର୍ଟଣ୍ଡ୍।
\v 32 ଅଣ୍ଡ୍ ଏନାଦ୍ ସୁଡ୍ଦାଣ୍ଡ୍ ଆରେ ୱାୟାଣ୍ଡ୍ ଆୟ୍ ବିସୟ୍ରେନ୍ ସାକିସିଦାଣ୍ଡ୍, ମାତର୍ ଅଣ୍ତୁନେ ସାକି ଏର୍ ନାମାପାର୍।
\v 33 ଏର୍ ଅଣ୍ତୁ॰ ସାକ୍ୟ ନାମାସିମାର୍ ଅର୍ ପୁଞ୍ଜିମାର୍  ମାପୃ ସତ୍ ଏଞ୍ଜି।
\v 34  ମାପୃ ଏରୁ॰ ସୟ୍ ସିମାଣ୍ଡ୍ ଅଣ୍ଡ୍  ମାପୃନେ ବାକ୍ୟ ପକ୍ଦାଣ୍ଡ୍, ଏନାଦି॰ କି  ମାପୃ ନାପାପାୟେ॰ ଅଣ୍ତୁ॰ ଆତ୍ମା ସିଦାଣ୍ଡ୍।
\v 35 ଆପେ ସିଣ୍ତି॰ ଲାଡ୍ କେଦାଣ୍ଡ୍ ଆରେ ପାଟିଟେ ବିସୟ୍ରେନ୍ ଅଣ୍ତୁ॰ କୀତିନ୍ ସର୍ପାସିଦାଣ୍ଡ୍।
\v 36 ଏର୍ ସିଣ୍ତି॰ ପେଲ୍ ବିସ୍ୱାସ୍ କେଦାର୍, ଅର୍ ପଲାଟେ ଜିୱେ ପାୟ୍ ଏଦାର୍, ମାତର୍ ଏର୍ ସିଣ୍ତି॰ ଅମାନ୍ୟ କେଦାର୍, ଅର୍ ଜିୱେ॰ ସୁଡୁ॰ ଅଡାର୍, ମାତର୍ ଅଣ୍ତୁ॰ ପେଲ୍  ମାପୃଂ ରିସା ସେୟ୍ଦା
\c 4
\p
\v 1 ଯୀଶୁ ଜେ, ଜଅନୁ॰ ପେଲ୍‍ଟୁକ୍ ପେ॰ଗିଟ୍ ସିସୁତୁଲ୍ କେୟି ବାପ୍ତିସମ୍ ସିଗିଦାଣ୍ଡ୍ ଏଞ୍ଜି ପାରୁସିତିଲ୍ ୱେଟର୍, ଇଦ୍ ଯୀଶୁ ପୁନୁ॰ ଅଡ୍ତଣ୍ଡ୍,
\v 2 ଏ॰ଗଡ୍ ମେନ୍ ଯୀଶୁ ନିଜେନ୍ ବାପ୍ତିସମ୍ ସିୟାମାନ୍ନଣ୍ଡ୍ ମାତର୍ ଅଣ୍ତୁନେ ସିସୁତୁଲ୍ ସିଗିନର୍।
\v 3 ଆଟେଲ୍ ଅଣ୍ଡ୍ ଜିଉଦା ଦେସ୍ ସାକାରି ଆରେତରେକ୍ ଗାଲିଲିନ୍ ସେୟଣ୍ଡ୍।
\v 4 ଆୟ୍ ବେଲ୍ ଅଣ୍ତୁ॰ ସମିରନ୍ ଗଡ୍ସି ସେନି॰ ପାରେଟେ।
\v 5 ଆଦି॰ଗ ଅଣ୍ଡ୍ ଜାକୁବ୍ ନିଜେଟେ ସିଣ୍ଡ୍ ଜସେପୁ॰ ଏରେ ୱିଣ୍ତିନ୍ ଦାନ୍ କେୟିମାଟଣ୍ଡ୍, ଆୟ୍ କାକେଲ୍ଟେ ସୁକାର୍ ପିଦିର୍ଟେ ଉକୁଟ୍ ଗଡ୍ତୁନ୍ ଏଦେଣ୍ଡ୍।
\v 6 ଆୟ୍ ବାସେନ୍ ଜାକୁବ୍ନେ କୁୟ୍କାଲ୍ ମାଟେ, ଯୀଶୁ ତାକି ତାକି ପାଣ୍ତି ସେଞ୍ଜି ଆୟ୍ କୟ୍କାଲ୍ କାକେଲ୍ ଉଣ୍ତି ସିନଣ୍ଡ୍। ଆଟେଲ୍ ପାକ୍ଟାଲ୍ଟେ ପାକା ପାକି ଚାର୍ଟା ଏରିମାଟେ।
\v 7 ଆୟ୍ ବେଲ୍ ଅକାଲ୍ ସମିର୍ ନେଟେ ଆସ୍ମାଲ୍ନିର୍ ତିଣ୍ତି॰ ପାୟିଟ୍ ୱାନେ। ଯୀଶୁ ଆଦି॰ ପକେଣ୍ଡ୍, ଆନୁ॰ ଉନୁ॰ ପାୟିଟ୍ ଇନ୍ଦେ।
\v 8 ଆୟ୍ ବେଲେନ୍ ଅଣ୍ତୁନେ ସିସୁତୁଲ୍ କାଦି ୱିଡି॰ ପାୟିଟ୍ ଗଡ୍ତୁନ୍ ସେଞ୍ଜି ମାଟର୍।
\v 9 ଆଟେଲ୍ ସମିରନିୟା ଆସ୍ମାଲ୍ ଯୀଶୁ॰ ପକେଟେ, ଇନ୍ ଉକୁର୍ ଜିଉଦି ଲକ୍ ଏରି ଏଟେନ୍ ସମିରନିୟା ଆସ୍ମାଲ୍ନେ କିଟୁକ୍ ଉନୁ॰ ପରୁକିଦାଟ୍ ? ଏନାଦି॰ କି ସମିରନିୟାତିଲ୍ ନା ଜିଉଦିତିଲ୍ ଏନାମେନ୍ ବେବଆର୍ ମାନା।
\v 10 ଯୀଶୁ ଆୟ୍ ଆସ୍ମାଲି॰ ଉତର୍ ସିନଣ୍ଡ୍, ଇନ୍  ମାପୃନେ ଦାନ୍ ପୁନ୍ଗଡ୍ ଆରେ ଏଣ୍ଡ୍ ଇନୁ॰ ପେଲ୍ ଆନୁ॰ ଉନୁ॰ ଇନ୍ଦେ ଏଞ୍ଜି ପକେଣ୍ଡ୍, ଆରେ ଇନ୍ ଅଣ୍ତୁ॰ ପର୍ତଟ୍ ମେନ୍ ଆଟେଲ୍ ଅଣ୍ଡ୍ ଇନୁ॰ ଜିୱେଟେ ନିର୍ ସିନଣ୍ଡ୍ ମେନ୍।
\v 11 ଆୟ୍ ଆସ୍ମାଲ୍ ଯୀଶୁ॰ ପକେଟେ, ବାବୁ ନିର୍ ତିଣ୍ତି॰ ପାୟିଟ୍ ଇନ୍ କାକେଲ୍ ଏନା ମେନ୍ ବାଲ୍ଟି ମାନା, କୁୟ୍କାଲ୍ ତାନ୍ ପେରିନ୍ ଡେ॰ ମାୟା, ଆଟେକଡ୍ ଇନୁ॰ ଏରେ ମାରୁକ୍ ଆୟ୍ ଜିୱେଟେ ନିର୍ ତଣ୍ଡ୍ଦା ?
\v 12 ଆମ୍ ଗୁଲ୍ନେ ଆନିଦାନି ଜାକୁବ୍ ଆମ୍ ଗୁଲୁ॰ ଇ କୁୟ୍କାଲ୍ ସିମାଣ୍ଡ୍, ଅଣ୍ଡ୍ ଆରେ ଅଣ୍ତୁନେ ସିଣ୍ତିଲ୍ ଆରେ ପସୁଲ୍ ଇମାଟୁକ୍ ଉନ୍ନେୱ୍, ଅଣ୍ତୁ॰ ପେଲ୍‍ଟୁକ୍ ଇନ୍ ବେର୍ ଲକ୍ କି ?
\v 13 ଯୀଶୁ ଆଦି॰ ଉତର୍ ସିନଣ୍ଡ୍, ଏର୍କି ଇ ନିର୍ ଉଣ୍ତାଣ୍ଡ୍, ଅଣ୍ଡ୍ ଆରେ କାୟ୍ତାର୍ ଏଦାଣ୍ଡ୍।
\v 14 ମାତର୍ ଆନ୍ ଏରେ ନିର୍ ସିଦାନ୍, ଆଦ୍ ଉନ୍ଗଡ୍ ଅଣ୍ଡ୍ ଏସେଲ୍ ମେନ୍ କାୟ୍ତାର୍ ଏରାଣ୍ଡ୍। ଆନ୍ ଅ॰ଗୁର୍ ଏରେ ନିର୍ ସିଦାନ୍ ଆଦ୍ ପଲାଟେ ପିୟିକିର୍ଟେ ନିର୍ନେ ସୁୱେ ୱାଡିନ୍ ପାଟିନ୍ ବେଲ୍ ଅଣ୍ତୁ॰ ପେଲ୍ କାୱେଟି ସେୟ୍ଦା।
\v 15 ଆସ୍ମାଲ୍ ଯୀଶୁ॰ ପକେଟେ, ବାବୁ ଆନୁ॰ ଏରେ ୱାଡିନ୍ କି ନିର୍ ଆଣ୍ତି॰ ମାକା ଆରେ ଆନୁ॰ ଇନେତ୍ ଦୁରି ୱାରି॰ ପାରି॰ ମାକା, ଆଦି॰ ପାୟିଟ୍ ଆନୁ॰ ଆୟ୍ ନିର୍ ଇନ୍ଦେ।
\v 16 ଯୀଶୁ ଆଦି॰ ପକେଣ୍ଡ୍, ସେନ୍ ଇନ୍ ମାଗିଣ୍ତି॰ ଅର୍ଗି ଇନ୍ଦରେ।
\v 17 ଆୟ୍ ଆସ୍ମାଲ୍ ଉତର୍ ସିନେ, ଆନ୍ ମାଗିଣ୍ଡ୍ ମାନାଣ୍ଡ୍। ଯୀଶୁ ଆଦି॰ ପକେଣ୍ଡ୍, ଆନ୍ ମାଗିଣ୍ଡ୍ ମାନାଣ୍ଡ୍ ଏଞ୍ଜି ସତ୍ ପକିମାଟ୍।
\v 18 ଏନାଦି॰ କି ଇନ୍ ମାଗିଣ୍ଡ୍କିଲ୍ ପାସ୍ ଲକ୍ ମାଟର୍, ଆରେ ଇଣ୍ତି ଇନ୍ କାକେଲ୍ ଏଣ୍ଡ୍ ମାୟାଣ୍ଡ୍ ଅଣ୍ଡ୍ ଇନ୍ ମାଗିଣ୍ଡ୍ ଏରାଣ୍ଡ୍, ଇଦ୍ ଇନ୍ ସତ୍ ପକିମାଟ୍।
\v 19 ଆୟ୍ ଆସ୍ମାଲ୍ ପକେଟେ, ବାବୁ ଇନ୍ ଜେ, ଉକୁର୍ ବାବବାଦି ଇଦ୍ ଆନ୍ ପୁନୁ॰ ଅଡୁକିଦାନ୍।
\v 20 ଆମ୍ ଗୁଲ୍ନେ ଆନିଦାଦି ଇ କପେଲ୍ ଆରାଦନା କେଗିନର୍, ଇମ୍ଗୁଲ୍ ଜିଉଦି ଲକ୍ ପକୁଦାର୍, ଏରେ ମାନ୍ ଆରାଦନା କେଗି॰ ଏଦା ଆଦ୍ ଜିରୁସାଲମ୍ ଏଞ୍ଜି।
\v 21 ଯୀଶୁ ଆଦି॰ ପକେଣ୍ଡ୍, ଏ ବୁଡି, ଆନ୍ ପାଟେ॰ ବିସ୍ୱାସ୍ କେ, ଏରେ ବେଲେନ୍ କି ଇମ୍ଗୁଲ୍ ଆବା॰ ଆରାଦନା କେଦାର୍ ଆଦ୍ ଇ କପେଲ୍ କି ଜିରୁସାଲମ୍ତୁନ୍ କେଗି॰ ଲଡା ମାନା ଇ ୱାଡିଟେ ବେଲା ୱାରିଦା।
\v 22 ଏନାଦ୍ ଇମ୍ଗୁଲ୍ ପୁନାର୍ ଆଦ୍ ଆରାଦନା କେଗିଦାର୍ ମାତର୍ ଆମ୍ ଗୁଲ୍ ଏନାଦ୍ ପୁୟାମ୍ ଆଦ୍ ଆରାଦନା କେଗିଦାମ୍, ଏନାଦି॰ କି ପରିତ୍ରାନ୍ ଜିଉଦିତିଲି॰ ପେଲ୍‍ଟୁକ୍ ୱାରିଦା।
\v 23 ମାତର୍ ଏରେ ବେଲା॰ ସତ୍ ଆରାଦନା କେଦାର୍ ଲକ୍ ଆତ୍ମାନା ଆରେ ସତ୍ ନା ଆବା  ମାପୃ॰ ଆରାଦନା କେଦାର୍, ଆୟ୍ ୱାଡିଟେ ବେଲା ୱାରିଦା, ଆରେ ଇଣ୍ତି ମେନ୍ ଆୟ୍ ବେଲା ଏଦେଟେ, ଏନାଦି॰ କି ଆବା  ମାପୃ ଇ ୱାଡିଟେ ଆରାଦନା କେଦାର୍ ଲକୁ॰ କାଣ୍ତିକିଦାଣ୍ଡ୍।
\v 24  ମାପୃ ଏରିଦାଣ୍ଡ୍ ଆତ୍ମା ଏରେ ଲକ୍ ଆରାଦନା କେଦାର୍, ଆୟ୍ ଲକ୍ ସତ୍ ଆରେ ଆତ୍ମାନା ଆରାଦନା କେଗି॰ ଲଡା।
\v 25 ଆୟ୍ ଆସ୍ମାଲ୍ ପକେଟେ, ଆନ୍ ପୁୟାନ୍ ମସିୟା, କୀଷ୍ଟ ଏଞ୍ଜି ପକାକ୍, ୱାଦାଣ୍ଡ୍ ଏଞ୍ଜି। ଅଣ୍ଡ୍ ୱାଗଡ୍ ଆମ୍ ଗୁଲୁ॰ ପାଟିନ୍ ବିସୟ୍ ୱେଣ୍ତୁସି ସିଦାଣ୍ଡ୍।
\v 26 ଯୀଶୁ ଆୟ୍ ଆସ୍ମାଲି॰ ପକେଣ୍ଡ୍, ଏଣ୍ଡ୍ ଇନ୍ନାଟ୍ ପାର୍କିଦାଣ୍ଡ୍, ଆନ୍ ଅଣ୍ତି।
\v 27 ଆୟ୍ ବେଲ୍ ଅଣ୍ତୁନେ ସିସୁତୁଲ୍ ୱାରି ଯୀସୁ ଅକାଲ୍ ଆସ୍ମାଲ୍ନା ପାର୍କଣ୍ତି॰ ସୁଡି କାବା ଏନର୍। ଆରେ ଇନୁ॰ ଏନାଦ୍ ଲଡା ? ଏନାଦି॰ ଆଦିନାଟ୍ ପାର୍କିଦାଟ୍ ? ଇଦ୍ ଏର୍ ମେନ୍ ଅଣ୍ତୁ॰ ପକି ସୁଡୁଟର୍।
\v 28 ଆଟେଲ୍ ଆଦ୍ ନିର୍ ଆଲେ ଇରିସି ଗଡିତୁନ୍ ମାଣ୍ତି ସେଞ୍ଜି ଲକୁ॰ ପକେଟେ, ୱାର୍ ଉକୁରୁ॰ ସୁଡ୍ଦାର୍,
\v 29 ଆନ୍ ଏନାଦ୍ ଏନାଦ୍ କେୟିମାଟନ୍ ଆଦ୍ ପାଟିନ୍ ଅଣ୍ଡ୍ ଆନୁ॰ ପକେଣ୍ଡ୍, ଅଣ୍ଡ୍ କୀଷ୍ଟ ଏରି ସେୟ୍ଦାଣ୍ଡ୍ ନାକିନ୍ ?
\v 30 ଆଟେଲ୍ ଲକ୍ଗୁଲ୍ ଗଡ୍ଟୁକ୍ ପେସି ଅଣ୍ତୁ॰ କାକେଲ୍ ସେନି॰ ଉଣ୍ତେର୍।
\v 31 ଇ ତାଣ୍ଡ୍ରେଲ୍ ଅଣ୍ତୁନେ ସିସୁତୁଲି ଅଣ୍ତୁ॰ ଅନୁଗ୍ରଦ୍ କେୟି ପକେର୍, ଏ ଗୁରୁ; ଏନାଦ୍ ଅଲେ ତିନି॰ କାର୍।
\v 32 ମାତର୍ ଯୀଶୁ ସିସୁତୁଲୁ॰ ପକେଣ୍ଡ୍, ଆନୁ॰ ତିନି॰ ପାୟିଟ୍ ଇମ୍ଗୁଲ୍ ପୁନାଟେ କାଦି ମାୟା।
\v 33 ଆଦି॰ ସିସୁତୁଲ୍ ନିଜେନ୍ ନିଜେନ୍ ପାରିକ୍ ପକ୍ ଏରି ପକୁ॰ ଉଣ୍ତେର୍, ଏର୍ କି ଅଣ୍ତୁ॰ କାଦି ଇନ୍ଦ୍ରି ସିନର୍ ନାକିନ୍ ?
\v 34 ଯୀଶୁ ଅରୁ॰ ପକେଣ୍ଡ୍, ଆନୁ॰ ଏର୍ ସୟ୍ ସିମାର୍ ଅଣ୍ତୁନେ ଇଚା ସାଦନ୍ କେଗି॰ ଆରେ କାମେ ପାଟିନ୍ ପଲିକାରି॰ ଇଦି ଆନେ କାଦି।
\v 35 ତାସ୍ କଗୁ॰ ଆରେ ଚାରି ମାସ୍ ମାୟା, ଇଦ୍ ଇମ୍ଗୁଲ୍ ପକାର୍ କି ? ସୁଡୁର୍ ଆନ୍ ଇମ୍ଗୁଲୁ॰ ପକୁଦାନ୍, କେତି॰ ସୁଡୁର୍, ଆୱ୍ ପାଟିନ୍ କଗୁ॰ ପାୟିଟ୍ ପାଡ୍ଗି ସେଣ୍ତେୱ୍।
\v 36 ଅଣ୍ଡ୍ ଆରେକ୍ କଦାନ୍ ଲକ୍ ବୁତି ପାୟ୍ ଏରିଦାର୍ ଆରେ ପଲାଟେ ଜିୱେ ପାୟିଟ୍ ପଲ୍ ଜମାକିଦାର୍, କୁଣ୍ତେଲ୍ ୱିତାକ୍ ଆରେ କୟାକ୍ ଇରୁଲ୍ ମିସ୍ଏରି କିର୍ଦେ କେଦାର୍।
\v 37 ଏନାଦି॰ କି ଉକୁର୍ ୱିଦାଣ୍ଡ୍ ଆରେ ଉକୁର୍ କଦାଣ୍ଡ୍ ଇ ପାଟେ ଇ ବିସୟ୍ରେନ୍ ସତ୍।
\v 38 ଇମ୍ଗୁଲ୍ କାମେ କେୟାଟେ ତାସ୍ କଗୁ॰ ପାୟିଟ୍ ଆନ୍ ଇମ୍ଗୁଲୁ॰ ସୟ୍ତାନ୍, ୱେନ୍ ଲକ୍ କାମେ କେୟିମାର୍ ଆରେ ଇମ୍ଗୁଲ୍ ଅର୍ନେ କାମେଟେ ପଲ୍ ପାୟ୍ଏରିଦାର୍।
\v 39 ଆନ୍ ଏନାଦ୍ ଏନାଦ୍ କେୟିମାନ୍ ଆୱ୍ ପାଟି॰ ଅଣ୍ଡ୍ ଆନୁ॰ ପକେଣ୍ଡ୍ ଏଞ୍ଜି ଏରେ ଆସ୍ମାଲ୍ ସାକି ସି ମାଟେ, ଆଦିନେ ପାଟେନାଟ୍ ଆୟ୍ ଗଡ୍ଟେ ସମିରନ୍ ତୁଲ୍ ତାଣ୍ଡ୍ରେଲ୍ଟୁକ୍ ପେ॰ଗୁର୍ତୁଲ୍ ଯୀଶୁ॰ ପେଲ୍ ବିସ୍ୱାସ୍ କେନର୍।
\v 40 ଆୟ୍ ସମିରନ୍ ତୁଲ୍ ଅଣ୍ତୁ॰ କାକେଲ୍ ୱାରି ଅର୍ନା ମାନି॰ ପାୟିଟ୍ ଯୀଶୁ॰ ବାତିମାଲ୍ କେନର୍, ଆରେ ଯୀଶୁ ଆୟ୍ ବାସେନ୍ ଦୁୟ୍ଦିନ୍ ମାଟଣ୍ଡ୍।
\v 41 ଆରେ ଯୀଶୁନେ ବାକ୍ୟ ପାୟିଟ୍ ପେ॰ଗୁର୍ତୁଲ୍ ବିସ୍ୱାସ୍ କେନର୍।
\v 42 ଆରେ ଅର୍ ଆୟ୍ ଆସ୍ମାଲି॰ ପକେର୍, ଇଣ୍ତି ଇନ୍ ପାଟେନାଟ୍ ଆମ୍ ଗୁଲ୍ ବିସ୍ୱାସ୍ କେୟାମ୍, ଏନାଦି॰ କି ଆମ୍ ଗୁଲ୍ ନିଜେନ୍ ନିଜେନ୍ ୱେଞ୍ଜିମାମ୍ ଆରେ ଇୟଣ୍ଡ୍ ଜେ ସତ୍ ରେନ୍ ଜଗତ୍ଟେ ମୁକ୍ତି ସିୟାକ୍ ଇଦ୍ ଆମ୍ ଗୁଲ୍ ପୁଞ୍ଜିମାମ୍।
\v 43 ଯୀଶୁ ଦୁଇଦିନ୍ କୁଣ୍ତେଲ୍ ଆମାଟୁକ୍ ପେସି ଗାଲିଲିନ୍ ସେୟଣ୍ଡ୍।
\v 44 ଏନାଦି॰ କି ବାବବାଦି ନିଜେଟେ ଦେସ୍ତିନ୍ ସନ୍ ମାନ୍ ପାୟ୍ଏରାଣ୍ଡ୍ ଏଞ୍ଜି ଯୀଶୁ ନିଜେନ୍ ପକେଣ୍ଡ୍।
\v 45 ଆରେ ଯୀଶୁ ଗାଲିଲିନ୍ ୱାତାଲିନ୍ ଗାଲିଲିତିଲ୍ ଅଣ୍ତୁ॰ ସୁୱାଗତ୍ କେନର୍, ଏନାଦି॰ କି ନିସ୍ତାର୍ ପାରୁବ୍ ବେଲେନ୍ ଯୀଶୁ ଏନାଦ୍ ଏନାଦ୍ ଜିରୁସାଲମ୍ତୁନ୍ କେୟିମାଟଣ୍ଡ୍, ଆୱ୍ ପାଟିନ୍ ଅର୍ ସୁଡିମାଟର୍ ଆରେ ଅର୍ ମେନ୍ ଆୟ୍ ପାରୁବ୍ ବେଲ୍ ଆଲ୍ ମାଟର୍।
\v 46 ଇ ବେଲେନ୍ ଅଣ୍ଡ୍ ଏରେ ମାନ୍ କି ନିରି॰ ଅ॰ଗୁର୍ ରସ୍ କେୟିମାଟଣ୍ଡ୍, ଆୟ୍ କାନାନ୍ ଗଡ୍ତୁନ୍ ଆରେତରେକ୍ ସେୟଣ୍ଡ୍। ଆଟେଲ୍ ଉକୁର୍ ରାଜା॰ ଅପିସର୍ନେ ସେପାଲ୍ କର୍ପାଣଉମ୍ତୁମ୍ କାୟ୍କିର୍ ଏରିମାଟଣ୍ଡ୍।
\v 47 ଯୀଶୁ ଜିଉଦା ଦେସ୍ଟୁକ୍ ଗାଲିଲିନ୍ ୱାରିମାୟାଣ୍ଡ୍ ଏଞ୍ଜି ୱେଞ୍ଜିକେରିନ୍ ଅଣ୍ଡ୍ ଯୀଶୁ॰ କାକେଲ୍ ସେଞ୍ଜି, ଅମ୍ତ୍ ଏଟେନ୍ କେୟି ମେନ୍ ୱାରି ଅଣ୍ତୁନେ ସେପାଲି॰ ନିୟାକେଗି॰ ପାୟିଟ୍ ଅଣ୍ତୁ॰ ବାତିମାଲ୍ ଏନଣ୍ଡ୍, ଏନାଦି॰ କି ଆୟ୍ ସେପାଲ୍ ସାଦାନ୍ ନିକିଡ୍ତିନ୍ ମାଟଣ୍ଡ୍।
\v 48 ଆଟେଲ୍ ଯୀଶୁ ଅଣ୍ତୁ॰ ପକେଣ୍ଡ୍, ଚିନ୍ ଆରେ କାବା କାମେଲ୍ ସୁଡାଏ॰ ଇମ୍ଗୁଲ୍ ଏସେଲ୍ ମେନ୍ ବିସ୍ୱାସ୍ କେୟାର୍।
\v 49 ରାଜାନେ ଅପିସର୍ ଯୀଶୁ॰ ପକେଣ୍ଡ୍, ଏ ପର୍ବୁ; ଆନ୍ ସେପାଲ୍ ସାଦାନ୍ ଆଗାଡି ଇନ୍ କାଣ୍ତେକ୍ ୱା।
\v 50 ଯୀଶୁ ଅଣ୍ତୁ॰ ପକେଣ୍ଡ୍, ସେନ୍ ଇନ୍ ସେପାଲ୍ ପିୟିମାଣ୍ଡ୍। ଜୀଲୁ ଅଣ୍ତୁ॰ ଏରେ ବାକ୍ୟ ପକେଣ୍ଡ୍ ଆଦ୍ ଅଣ୍ଡ୍ ବିସ୍ୱାସ୍ କେୟି ପେସି ସେୟଣ୍ଡ୍,
\v 51 ଆରେ ଅଣ୍ଡ୍ ସେନି॰ ସେନି॰ ଅଣ୍ତୁନେ ଇଲେନ୍ ଅଣ୍ତୁ॰ ବେଟ୍ ଏରି ପକେଣ୍ଡ୍ ଇନ୍ ସେପାଲ୍ ପିୟିମାଣ୍ଡ୍।
\v 52 ଆଦି॰ ଅଣ୍ଡ୍ ଏରେ ବେଲା॰ ନିୟା ଏନଣ୍ଡ୍ ଆଦ୍ ଅଣ୍ଡ୍ ଅରୁ॰ ପକି ସୁଡେଣ୍ଡ୍। ଆଟେଲ୍ ଅର୍ ଅମ୍ତୁ॰ ପକେର୍, ଅର୍ଗୁନ୍ ସାତ୍ ଗଟ୍ ବେଲେନ୍ ଅଣ୍ତୁନେ କାୟ୍କିର୍ ସାକାରେଟେ।
\v 53 ଆଟେଲ୍ ଅଣ୍ତୁନେ ତାମ୍ବା ପୁଟଣ୍ଡ୍ ଜେ ଯୀଶୁ ଏରେବେଲ୍ ଇନ୍ ସେପାଲ୍ ପିୟିମାଣ୍ଡ୍ ଏଞ୍ଜି ଅଣ୍ତୁ॰ ପକେଣ୍ଡ୍ ସତ୍, ଆୟ୍ ବେଲ୍ ଇଦ୍ ଗଟ୍ଏନେ। ଆଦି॰ ଅଣ୍ଡ୍ ଆରେ ତାମ୍ ଉଲେଟେ ଲକ୍ ପାଟିନ୍ ବିସ୍ୱାସ୍ କେନର୍।
\v 54 ଜିଉଦା ଦେସ୍ଟୁକ୍ ଆରେତରେକ୍ ୱାରି ଯୀଶୁ ଇ ଦୁତିୟ୍ କାବା କାମେଲ୍ ଗାଲିଲିନ୍ ତଟ୍ତଣ୍ଡ୍।
\c 5
\p
\v 1 ଇଦିନ୍ କୁଣ୍ତେଲ୍ ଜିଉଦିତିଲ୍ନେ ଉକୁଟ୍ ପାରୁବ୍ ଏରିମାଟେ, ଆୟ୍ ବେଲେନ୍ ଯୀଶୁ ଜିରୁସାଲାମ୍ତୁନ୍ ସେୟଣ୍ଡ୍।
\v 2 ଜିରୁସାଲମ୍ଟେ ମେଣ୍ତା ୱାଲ୍ସାଟେ କାକେଲ୍ ଉକୁଟ୍ ବନ୍ଦ୍ମାଟେ, ଏବ୍ରି ପାଟେନା ଆଦି॰ ବେତ୍ସଦା ଏଞ୍ଜି ପକ୍ଦାର୍, ଆଦିନେ ପାସ୍ ଗଟା ମଣ୍ତପ୍ ମାଟେ।
\v 3 ଆଟେନି॰ ପେ॰ଗୁର୍ତୁଲ୍ କାନା, ଚଟା, ଆରେ ପକ୍ୟାଗାତ୍ ରଗିତିଲ୍ ମାଟର୍।
\v 4 (ଅର୍ ନିର୍ ମେଲ୍ଗଣ୍ତି॰ କାକିନର୍ ଏନାଦି॰ କି ଏରେ ବେଲା॰ ଅଲେ  ମାପୃନେ ଦୁତ୍ ବନ୍ଦ୍ତୁନ୍ ଇଡ୍ଗି ନିରି॰ ମେଲି କି ନଣ୍ଡ୍, ଆରେ ନିର୍ ମେଲିଦାନ୍ କୁଣ୍ତେଲ୍ ଏର୍ ପର୍ତୁମ୍ ଆମାନ୍ ଇଡ୍ଗିନର୍ ଅର୍ ଏଟେଟେ ର ଏରିମା॰ଡ୍ ମେନ୍ ନିୟା ଏରିନର୍)।
\v 5 ଆମାନ୍ ତିରିସ୍ ଆଟ୍ ବରସ୍ଟେ ଉକୁର୍ ରଗି ମାଟଣ୍ଡ୍।
\v 6 ଯୀଶୁ ଅଣ୍ତୁ॰ ଆଲ୍ ମାନଣ୍ତି॰ ସୁଡି ପେ॰ଗିର୍ ବାରିସ୍ଟେ ରଗି ଏଞ୍ଜି ପୁଞ୍ଜି ଅଣ୍ତୁ॰ ପକେଣ୍ଡ୍, ଇନ୍ ଏନା ନିୟା ଏରି॰ ଇଚା କେଗିଦାଟ୍ ?
\v 7 ରଗି ଯୀଶୁ॰ ଉତର୍ ସିନଣ୍ଡ୍, ଆଗିୟା; ନିର୍ ମେଲିଦାନ୍ ବେଲେନ୍ ଆନୁ॰ ବନ୍ଦ୍ତୁନ୍ ଉଗୁ॰ ପାୟିଟ୍ଏର୍ ମାନାର୍, ଆନ୍ ସେନି॰ ସେନି॰ ଏର୍ ଅଲେ ଉକୁର୍ ଆନ୍ ଆଗାଡି ଇଡିଗ୍ଦାର୍।
\v 8 ଜୀସପ ଅଣ୍ତୁ॰ ପକେଣ୍ଡ୍, ସିଲୁପ୍, ଇନେ ସାଟେ ପାତି ତାକ୍।
\v 9 ଆୟ୍ ଦାପ୍ରେନ୍ ଅଣ୍ଡ୍ ନିୟା ଏରି ନିଜେଟେ ସାଟେ ପାତି ତାକି॰ ଉଣ୍ତେଣ୍ଡ୍। ଆୟ୍ ଦିନ୍ ବିସ୍ରାମ୍ ଦିନ୍ ମାଟେ।
\v 10 ଆୟ୍ବେଲେନ୍ ଜିଉଦିତିଲ୍ନିୟା ଏରାକ୍ ଲକୁ॰ ପକେର୍ ଇନେନ୍ ତାନ୍ ବିସ୍ରାମ୍ବାର୍ ସାଟେ କାଞ୍ଜି ସେନି॰ ପାୟିଟ୍ ଇନୁ॰ ବିଦିମାନା।
\v 11 ମାତର୍ ଅଣ୍ଡ୍ ଉତର୍ ସିନଣ୍ଡ୍, ଏଣ୍ଡ୍ ଆନୁ॰ ନିୟା କେନଣ୍ଡ୍, ଅଣ୍ଡ୍ ଆନୁ॰ ପକେଣ୍ଡ୍, ଇନେ ସାଟେ ପାତିସେନ୍ ଏଞ୍ଜି।
\v 12 ଅର୍ ଅଣ୍ତୁ॰ ପକେର୍ ଇନୁ॰ ସାଟେ ପାତି ସେନ୍ ୱଞ୍ଜି ଏର୍ ପକେର୍, ଅଣ୍ଡ୍ ଏନାୟଣ୍ଡ୍ ?
\v 13 ମାତର୍ ଆୟ୍ ନିୟା ଏରାକ୍ ଏଣ୍ଡ୍ ଏଞ୍ଜି ପୁନାଣ୍ତି ମାଟଣ୍ଡ୍, ଏନାଦି॰ କି ଆୟ୍ ବାସେନ୍ ପେ॰ଗୁର୍ତୁଲ୍ ଲକ୍ ମାଟର୍। ଆରେ ଯୀଶୁ ଆମାଟୁକ୍ କଡ୍॰ଗା ଏରି ପେସି ସେୟଣ୍ଡ୍ ।
\v 14 ଆଦିନ୍ କୁଣ୍ତେଲ୍ ଯୀଶୁ ମନ୍ଦିର୍ତିନ୍ ଅଣ୍ତୁ॰ ତଟ୍ସି ଏରି ପକେଣ୍ଡ୍, ସୁଡ୍, ଇନ୍ ନିୟା ଏରିମାଟ୍ ଆପେ ଆପ୍ କାମେ କେମେନ୍। ଜଦି ଇନ୍ ପାପ୍କାମେ କେଗଡ୍ ପେରିନ୍ ଡଣ୍ଡ୍ ୱାଦା।
\v 15 ଆୟ୍ ନିୟା ଏରାକ୍ ପେସି ସେଞ୍ଜି ଏଣ୍ଡ୍ ଅଣ୍ତୁ॰ ନିୟା କେନଣ୍ଡ୍ ଅଣ୍ଡ୍ ଯୀଶୁ ଏଞ୍ଜି ଜିଉଦିତିଲି॰ ପକିସିନଣ୍ଡ୍।
\v 16 ଆଦି॰ ଯୀଶୁ ବିସ୍ରାମ୍ବାର୍ ସିରିସ୍ ଇଦ୍ କେୟି ମାନ୍ତାଲିନ୍, ଜିଉଦିତିଲ୍ ଅଣ୍ତୁ॰ ତାଡନା କେଗି॰ ଉଣ୍ତେର୍।
\v 17 ମାତର୍ ଯୀଶୁ ଅରୁ॰ ଉତର୍ ସିନଣ୍ଡ୍, ଆନ୍ ଆବା ଇ ଆରେକ୍ କାମେ କେଗିଦାଣ୍ଡ୍, ଆରେ ଆନ୍ ମେନ୍ କେଗିଦାନ୍।
\v 18 ଯୀଶୁ ଜେ ବିସ୍ରାମ୍ବାର୍ ସିରିସ୍ଟେ ବିଦି॰ ପାଲନ୍ କେୟାଣ୍ଡ୍ ଆରେ  ମାପୃ॰ ମେନ୍ ନିଜ୍ ଆବା ଏଞ୍ଜି ପକି କେରିନ୍ ନିଜେନି॰  ମାପୃନା ସମାନ୍ କେଗିଦାଣ୍ଡ୍। ଇଦି॰ ପାୟିଟ୍ ଜିଉଦିତିଲ୍ ଯୀଶୁ॰ କାଟିକାରି॰ ପାୟିଟ୍ ଆରେ ଆଦି॰ ଚେସ୍ଟା କେଗି॰ ଉଣ୍ତେର୍।
\v 19 ଆଦି॰ ଯୀଶୁ ଅରୁ॰ ଉତର୍ ସିନଣ୍ଡ୍, ସତ୍ ସତ୍ ଆନ୍ ଇମୁ॰ ପକୁଦାନ୍, ସେପାଲ୍ ନିଜେନ୍ ଏନାଦ୍ମେନ୍ କେଗି॰ ଅଡାଣ୍ଡ୍; ଆବା ଏନାଦ୍ କେୟଣ୍ତି॰ ସୁଡି ସେପାଲ୍ ଆଦ୍ କେଗି॰ ଏଦା, ଏନାଦି॰ କି ଆବା ଏନାଦ୍ କେଦାଣ୍ଡ୍, ସେପାଲ୍ ମେନ୍ ଆୟ୍ ୱାଡିନ୍ କେଦାଣ୍ଡ୍।
\v 20 ଏନାଦି॰ କି ଆବା ସେପାଲି॰ ଲାଡ୍ କେଦାଣ୍ଡ୍, ଆରେ ନିଜେନ୍ ଏନାଦ୍ କେଦାଣ୍ଡ୍ ଆୱ୍ ପାଟିନ୍ ଅଣ୍ତୁ॰ ତଟ୍ସି ସିଦାଣ୍ଡ୍ ଆରେ ଇମ୍ଗୁଲ ଏରେ ୱାଡିନ୍ କାବା ଏରି॰ ଆଡ୍ତାର୍, ଆଦି॰ ପାୟିଟ୍ ଅଣ୍ଡ୍ ଇଦିନ୍ ପେଲ୍ଟକ୍ ପେରିନ୍ ବେର୍ ବେର୍ କାମେଲ୍ ତଟ୍ତାଣ୍ଡ୍।
\v 21 ଏରେ ୱାଡିନ୍ ଆବା ସାଦାନ୍ ଲକୁ॰ ଜିୱେ ସି ସିଣ୍ତୁତାଣ୍ଡ୍, ଆୟ୍ ୱାଡିନ୍ ସେପାଲ୍ ମେନ୍ ଏରୁ॰ ଇଚା ଅରୁ॰ ଜିୱେ ସିଦାଣ୍ଡ୍।
\v 22 ଆବା ଏରେନ୍ ବିଚାର୍ କେୟାଣ୍ଡ୍, ମାତର୍ ବିଚାର୍ କେଗି॰ ପାୟିଟ୍ ପାଟିଟେ ଅଦିକାର୍ ସେପାଲି॰ ସିମାଣ୍ଡ୍।
\v 23 ଏନାଦି॰ କି ପାଟିନ୍ ଲକି ସେବାସି॰ ମାନ୍ୟ କେଗି॰ ଏଦା, ଏରେ ୱାଡିନ୍ ଆବା॰ ମାନ୍ୟ କେଦାର୍ । ଏର୍ ସେପାଲି॰ ମାନ୍ୟ କେୟାଣ୍ଡ୍, ଅଣ୍ଡ୍ ଅଣ୍ତୁ॰ ସୟ୍ ପାକ୍ ଆବା॰ ମେନ୍ ମାନ୍ୟ କେୟାଣ୍ଡ୍।
\v 24 ସତ୍ ସତ୍ ଆନ୍ ଇମୁ॰ ପକୁଦାନ୍, ଏର୍ ଆନ୍ ବାକ୍ୟ ୱେଞ୍ଜି ଆନୁ॰ ସୟ୍ ପାକି॰ ବିସ୍ୱାସ୍ କେଦାଣ୍ଡ୍, ଅଣ୍ଡ୍ ପଲାଟେ ଜିୱେ ପାୟ୍ ଏରିମାଣ୍ଡ୍ ଆରେ ଅଣ୍ଡ୍ ବିଚାର୍ ଏରାଏ॰; ମରନ୍ଟୁକ୍ କାର୍ସି ଜିୱେଟ୍ ପେଲ୍ ନାନିମାଣ୍ଡ୍।
\v 25 ସତ୍ ସତ୍ ଆନ୍ ଇମୁ॰ ପକୁଦାନ୍, ବେଲା ୱାରିଦା ଇଣ୍ତି ୱାରି ଏଦେଟେ ଏରେ ବେଲେନ୍ ସାଦାନ୍ ଲକ୍  ମାପୃ॰ ସେପାଲ୍ନେ ପଲେ ୱେୟାର୍ ଆରେ ୱେୟାନ୍ ଲକ୍ ଜିୱେ ଏଦାର୍।
\v 26 ଆନ୍ ଆବା ଏରେ ୱାଡିନ୍ ନିଜେନ୍ ଜିୱେଟଣ୍ଡ୍ ଆୟ୍ ୱାଡିନ୍ ସିଣ୍ତି॰ ମେନ୍ ଜିୱେ ଏରି॰ ଅଦିକାର୍ ସିମାଣ୍ଡ୍।
\v 27 ଆରେ ଅଣ୍ଡ୍ ନର୍ସିଣ୍ଡ୍ ଏତାଲିନ୍ ଆବା ସିଣ୍ତି॰ ବିଚାର୍ କେଗି॰ ଅଦିକାର୍ ସିନଣ୍ଡ୍।
\v 28 ଇ ବେଲ୍ କାବା ଏରି ସେନ୍ମେର୍ ଏନାଦି॰ କି ଏରେ ବେଲ୍ ସାୟ୍ତିନ୍ ମାନ୍ ପାଟିନ୍ ଲକ୍ ଅଣ୍ତୁନେ ପଲେ ୱେୟାର୍, ଆରେ ଏରେ ଲକ୍ ସତ୍ କାମେ କେୟି ମାୟାର୍,
\v 29 ଅର୍ଗୁଲ୍ ଜିୱେ ପାୟିଟ୍ ସିଲ୍ତାର୍ ଆରେ ଏରେ ଲକ୍ ଉୟା କାମେଲ୍ କେୟିମାର୍, ଅର୍ଗୁଲ୍ ଡଣ୍ଡ୍ ପାୟ୍ଏରି॰ ସିଲ୍ତାର୍, ଇ ୱାଡିଟେ ବେଲା ୱାରିଦା।
\v 30 ଆନ୍ ନିଜେନ୍ ଏନାଦ୍ କେଗି॰ ଅଡାନ୍, ଆନ୍ ଏରେ ୱାଡିନ୍ ୱେୟାନ୍, ଆୟ୍ ୱାଡିନ୍ ବିଚାର୍ କେଦାନ୍ ଆରେ ଆନେ ବିଚାର୍ ସତ୍। ଏନାଦି॰ କି ଆନ୍ ନିଜେଟେ ଇଚା ସାଦନ୍ ଚେସ୍ଟା କେୟା କେଟେନ୍, ଆନୁ॰ ସୟପାକି॰ ଇଚା ସାଦନ୍ କେଗି॰ ଚେସ୍ଟା କେଗିଦାନ୍।
\v 31 ଜଦି ଆନ୍ ନିଜେଟେ ବିସୟନା ସାକିସିଦାନ୍, ଆଟେକଡ୍ ଆନେ ସାକି ମୁଲିକା ମାନା।
\v 32 ଆନ୍ ପାୟିଟ୍ ସାକି ପକୁ॰ ଆରେକୁର୍ ମାଣ୍ଡ୍ ଅଣ୍ତୁନେ ସାକି ସତ୍ ଏଞ୍ଜି ଆନ୍ ପୁୟାନ୍।
\v 33 ଇମ୍ଗୁଲ୍ ଜେ, ଜଅନୁ॰ ପେଲ୍ ଲକ୍ ସୟ୍ ସିମାର୍ ଆରେ ଅଣ୍ଡ୍ ସତ୍ ପକେଣ୍ଡ୍।
\v 34 ମାତର୍ ଆନ୍ ଲକୁ॰ ପେଲ୍‍ଟୁକ୍ ସାକି ପାଣ୍ତାନ୍ ମାତର୍ ଇମ୍ଗୁଲ୍ ଏରେ ୱାଡିନ୍ ପରିତ୍ରାନ୍ ପାୟ୍ଏଦାର୍, ଆଦି॰ ପାୟିଟ୍ ଇ ପାଟିନ୍ ପକୁଦାନ୍।
\v 35 ଅଣ୍ଡ୍ ପାନ୍ଦଣ୍ତି ବାତି ୱାଡିଟଣ୍ଡ୍ ଆରେ ଇମ୍ଗୁଲ୍ ସନେକ୍ ବେଲା ଆରେକ୍ ଆୟ୍ ୱାଣ୍ଡ୍ତିନ୍ କିର୍ଦେ କେଗି॰ ଇଚା କେନର୍।
\v 36 ମାତର୍ ଜଅନ୍ନେ ସାକି ସାକାରି ଆନେ ପେରିନ୍ ମୁଲିକାଟେ ସାକିମାୟା, ଏନାଦି॰ କି ଆବା ଆନୁ॰ ଏରେ ଏରେ କାମେଲ୍ ପଲିକାରି॰ ସିମାଣ୍ଡ୍, ଆୟ୍ ପାଟିନ୍ କାମେଲ୍ ଆନ୍ କେଗିଦାନ୍, ଆବା ଆନୁ॰ ସୟ୍ ସିମାଣ୍ଡ୍ ଏଞ୍ଜି ଆୱ୍ ପାଟିନ୍ ଆନ୍ ବିସୟ୍ରେନ୍ ସାକି ସିଗିଦାୱ୍।
\v 37 ଆରେ ଏରେ ଆବା ଆନୁ॰ ସୟସିମାଣ୍ଡ୍, ଅଣ୍ଡ୍ ଆନ୍ ବିସୟ୍ରେନ୍ ସାକି ସିଗିଦାଣ୍ଡ୍, ଇମ୍ଗୁଲ୍ ଏସେଲ୍ ମେନ୍ ଅଣ୍ତୁନେ ପଲେ ୱାନାର୍ କି ଅଣ୍ତୁନେ ରୁପୁ॰ ସୁଡାର୍।
\v 38 ଆରେ ଅଣ୍ତୁନେ ବାକ୍ୟ ଇମ୍ଗୁଲ୍ନେ ଗର୍ବେନ୍ ବାସେ ଏରା, ଏନାଦି॰ କି ଅଣ୍ଡ୍ ଏରୁ॰ ସୟ୍ ସିମାଣ୍ଡ୍ ଅଣ୍ତୁ॰ ଇମ୍ଗୁଲ୍ ବିସ୍ୱାସ୍ କେୟାର୍।
\v 39 ଇମ୍ଗୁଲ୍ ଦରମ୍ପତି କାଣ୍ତିକିଦାର୍, ଏନାଦି॰ କି ଦରମ୍ପତି ଇମୁ॰ ପଲାଟେ ଜିୱେ ସିଦାର୍ ଏଞ୍ଜି ଏତାକିଦାର୍, ଆରେ ଆୟ୍ ଦରମ୍ପତି ଆନ୍ ବିସୟ୍ରେନ୍ ସାକି ସିଗିଦା।
\v 40 ମାତର୍ ଇମ୍ଗୁଲ୍ ଜିୱେ ପାୟ୍ଏରି॰ ପାୟିଟ୍ ଆନ୍ କାକେଲ୍ ୱାରି॰ ଇଚା କେୟାର୍।
\v 41 ଆନ୍ ଲକୁ॰ ପେଲ୍‍ଟୁକ୍ ପର୍ସଂସା ଉୟାନ୍।
\v 42 ମାତର୍ ଆନ୍ ଇମ୍ଗୁଲୁ॰ ପୁୟାନ୍ ଇମ୍ଗୁଲ୍ନେ ଗର୍ବେତାନିର୍  ମାପୃ॰ ଲାଡ୍ ମାନା।
\v 43 ଆନ୍ ଆନେ ଆବା॰ ପିଦିର୍ନା ୱାରିମାୟାନ୍ ଆରେ ଇମ୍ଗୁଲ୍ତାନ୍ ଆନୁ॰ ଗରନ୍ କେୟାର୍; ମାତର୍ ୱେନ୍ ଉକୁର୍ ନିଜେଟେ ପିଦିର୍ନା ୟାଗଡ୍ ଇମ୍ଗୁଲ୍ ଅଣ୍ତୁ॰ ଗରନ୍ କେଦାର୍।
\v 44 ଇମ୍ଗୁଲ୍ ଏଟେନ୍ ବିସ୍ୱାସ୍ କେଗି॰ ଅଡ୍ତାର୍ ? ଇମ୍ଗୁଲ୍ତାନ୍ ଉକୁର୍ ଆରେକୁରୁ॰ ପେଲ୍‍ଟୁକ୍ ପର୍ସଂସା ପାୟ୍ଏଦାର୍। ଅଦିତିୟ  ମାପୃ॰ ପେଲ୍‍ଟୁକ୍ ୱାରଣ୍ତି ପର୍ସଂସା ପାୟ୍ଏରି॰ ଚେସ୍ଟା କେୟା ମାନ୍ଦାର୍।
\v 45 ଆନ୍ ଜେ, ଆବା॰ କାକେଲ୍ ଇମ୍ ବିରଦ୍ରେନ୍ ଅବିଜଗ୍ କେଦାନ୍ ଏଞ୍ଜି ଇମ୍ ଏତାମେର୍, ଏରେ ମସା॰ ଇମ୍ଗୁଲ୍ ବରସ୍ ଇରିମାର୍ ଅଣ୍ଡ୍ ଇମ୍ ବିରଦ୍ରେନ୍ ଅବିଜଗ୍ କେଗିଦାଣ୍ଡ୍।
\v 46 ଏନାଦି॰ କି ଇମ୍ଗୁଲ୍ ଜଦି ମସା॰ ବିସ୍ୱାସ୍ କେଗଡ୍ ଆନୁ॰ ମେନ୍ ବିସ୍ୱାସ୍ କେନର୍ ମେନ୍। ଅଣ୍ଡ୍ ଆନ୍ ବିସୟ୍ରେନ୍ ଲେକାସିମାୟାଣ୍ଡ୍।
\v 47 ମାତର୍ ଇମ୍ଗୁଲ୍ ଜଦି ଅଣ୍ତୁନେ ଲେକାପଣ୍ତି ବାକ୍ୟ॰ ବିସ୍ୱାସ୍ କେୟାର୍, ଆଟେକଡ୍ ଆନ୍ ବାକ୍ୟ॰ ଏଟେନ୍ ବିସ୍ୱାସ୍ କେଦାର୍ ?
\c 6
\p
\v 1 ଇଦିନ୍ କୁଣ୍ତେଲ୍ ଯୀଶୁ ଗାଲିଲି ସମୁଦୁର୍, ତିବିରିୟା ସମୁଦୁର୍ ଆୟଟ୍ ପାକା ସେୟଣ୍ଡ୍।
\v 2 ଆରେ ଅଣ୍ଡ୍ ରଗିତିଲି॰ ପେଲ୍ ଏରେ ଏରେ କାବା କାମେଲ୍ କେଗିନଣ୍ଡ୍, ଆୟ୍ ପାଟିନ୍ ସୁଡି ପେ॰ଗୁର୍ତୁଲ୍ ଲକ୍ ଆଣ୍ତୁନ୍ କୁଣ୍ତୁନି ସେନି॰ ଉଣ୍ତେର୍।
\v 3 ଆଟେଲ୍ ଯୀଶୁ କପେ ପୟତାନ୍ ସେଞ୍ଜି ନିଜେଟେ ସିସୁତୁଲ୍ନା ଆମାନ୍ ଉଣ୍ତେଣ୍ଡ୍।
\v 4 ଆୟ୍ବେଲ୍ ଜିଉଦିତିଲ୍ନେ ନିର୍ତାର୍ ପାରୁବ୍ କାକେଲ୍ ଏରି ୱାରିନେ।
\v 5 ଆରେ ଯୀଶୁ ପେ॰ଗୁର୍ତୁଲ୍ ଲକ୍ଗୁଲ୍ ନିଜ୍ କାକେଲ୍ ୱାରଣ୍ତି॰ ସୁଡି ପିଲିପ୍ପୁ॰ ପକେଣ୍ଡ୍, ଇ ଲକୁ॰ ତିନି॰ ପାୟିଟ୍ ଆମ୍ ଗୁଲ୍ ଏରେ ମାଟୁକ୍ ରୁଟି ୱେଡି॰ କାର୍ ?
\v 6 ମାତର ଯୀଶୁ ଅଣ୍ତୁ॰ ପରିକ୍ୟା କେଗି॰ ପାୟିଟ୍ ଇଦ୍ ପକେଣ୍ଡ୍, ଏନାଦି॰ କି ଅଣ୍ଡ୍ ଏନାଦ୍ କେଗି॰ ସେନ୍ଦାଣ୍ଡ୍ ଆଦ୍ ନିଜେନ୍ ପୁଞ୍ଜି ମାଟଣ୍ଡ୍।
\v 7 ପିଲିପସ୍ ଅଣ୍ତୁ॰ ଉତର୍ ସିନଣ୍ଡ୍, ପାଟିନ୍ଲକ୍ କାଣ୍ତେକ୍ ତଣ୍ତୁ॰ ପାୟିଟ୍ ଆଟ୍ ମାସ୍ଟେ ବର୍ତନ୍ ଡାବୁଲ୍ଟେ ରୁଟି ଇ ଲକୁ॰ ଏଦି॰ ଅଡା।
\v 8 ସିମନ୍ ପିତର୍ନେ ବାୟି ଆନ୍ଦ୍ରିୟ୍ ପିଦିର୍ଟଣ୍ଡ୍, ସିସୁତୁଲୁ॰ ତାନିର୍ଟୁକ୍ ଉକୁର୍, ଅଣ୍ତୁ॰ ପକେଣ୍ଡ୍, ଇମାନ୍ ଉକୁର୍ ସେପାଲ୍ ମାୟାଣ୍ଡ୍,
\v 9 ଅମ୍ତୁ॰ କାକେଲ୍ ଗଅ॰ ରୁଟିଲ୍ ପାସ୍ ଗଟା ଆରେ ଜଡେକ୍ ୱାଣ୍ତଣ୍ତି ମିନିଲ୍ ମାୟାୱ୍, ମାତର୍ ଇ॰ଗୁର୍ ତୁଲୁ॰ ପାୟିଟ୍ ଆୱ୍ ଏନା କି ?
\v 10 ଯୀଶୁ ପକେଣ୍ଡ୍, ଲକ୍ଗୁଲୁ॰ ଉଣ୍ତୁପୁର୍। ଆୟ୍ ବାସେନ୍ ପେରିନ୍ ଲାଟା ମାଟେ, ଆଲ୍ ଆନ୍ ମାନ୍ନା ପାସ୍ ଅଜାର୍ ମାଗିଣ୍ଡ୍ ସିଣ୍ଡ୍କିଲ୍ ମାଟର୍ ଅର୍ ଆଲ୍ ଉଣ୍ତେର୍।
\v 11 ଆଟେଲ୍ ଯୀଶୁ ଆୟ୍ ରୁଟିଲ୍ ଇୟି ଦନ୍ୟବାଦ୍ ସି ଆଲ୍ ଉଣ୍ତିମାନ୍ ଲକୁ॰ ଆୱ୍ ପାୟ୍ସି ସିନଣ୍ଡ୍, ଅ॰ଗୁର୍ ଏନେତ୍ ଲଡା ଆତେନ୍ ସିନଣ୍ଡ୍।
\v 12 ଆରେ ଅର୍ ତିଞ୍ଜି ପୁଡୁଗ୍ ପାୟି॰ତାଲିନ୍, ଅଣ୍ଡ୍ ସିସୁତୁଲୁ॰ ପକେଣ୍ଡ୍, ଏରେ ୱାଡିନ୍ କି କାଣ୍ତେକ୍ମେନ୍ ଉୟା ଏରି॰ ମାକା, ଆଦି॰ ପାୟିଟ୍ ସାର୍॰ଗଡି ମୁକାଲି॰ ପକୁର୍।
\v 13 ଆଟେଲ୍ ଅର୍ ଆୱ୍ ପାଟିନ୍ ପିକେର୍ ଆରେ ଲକ୍ ତିଞ୍ଜି ପଲ୍ଦାନ୍ କୁଣ୍ତେଲ୍ ଗଅ॰ଟେ ଆୟ୍ ପାସ୍ ରୁଟିଟୁକ୍ ଏରେ ମୁକାଲ୍ ସାର୍॰ ମାଟେୟ୍ ଆୱୁ॰ ଅର୍ ବାର ଗଟା ସାଟ୍ ନିଲ୍ ତିନ୍ ପୁରୁନ୍ କେନର୍।
\v 14 ଆଟେଲ୍ ଲକ୍ଗୁଲ୍ ଅଣ୍ଡ୍ କେୟଣ୍ତି କାବା କାମେ ସୁଡି ପକୁ॰ ଉଣ୍ତେର୍, ଜଗତ୍ତୁନ୍ ଏରେ ବାବବାଦି ୱାରି॰ ମାଟେ, ଇୟଣ୍ଡ୍ ନିଚୟ୍ ଅଣ୍ତି।
\v 15 ଆୟ୍ବେଲ୍ ଅର୍ ୱାରି ରାଜା କେଗି॰ ପାୟିଟ୍ ଅଣ୍ତୁ॰ ଜବର୍ ଜାସ୍ତିନା ପାତି ଉଗୁ॰ ମାନ୍ବେଲ୍, ଅଣ୍ଡ୍ ଇଦ୍ ପୁଞ୍ଜି ଆରେତରେକ୍ ଅରୁ॰ ପେଲ୍‍ଟୁକ୍ କଡ୍॰ଗା ଏରି ଉକୁରି କପେଲ୍ ପେସି ସେୟଣ୍ଡ୍।
\v 16 ସିର୍ତାଲ୍ ଏତାଲିନ୍ ଅଣ୍ତୁନେ ସିସୁତୁଲ୍ ସମୁଦୁର ତୁନ୍ ସେୟର୍।
\v 17 ଆରେ ଡ॰ଗାନ୍ ଉଣ୍ତି ସମୁଦୁର୍ ଆୟଟ୍ ପାକାଟେ କର୍ପାଉମ୍ଦିଗାଲ୍ ସେନି॰ ଉଣ୍ତେର୍ ଆଟେଲ୍ ସିକାଟ୍ ଏରିସେଣ୍ଡ୍, ଯୀଶୁ ଅରୁ॰ କାକେଲ୍ ୱାରାଣ୍ତି ମାଟଣ୍ଡ୍।
\v 18 ଆରେ ପେରିନ୍ ୱାଲ୍ ୱାରିନେ, ସମୁଦୁର ତୁନ୍ ଉଲ୍କା ସିଲିକିନେ।
\v 19 ଆୟ୍ବେଲ୍ ଅର୍ ପାକାପାକି ପାସ୍ କି ଚଅ କିଲମିଟର୍ ସେଞ୍ଜି ମାଟର୍, ଆଟେଲ୍ ଯୀଶୁ ସମୁଦୁର୍ ପୟ୍ତାନ୍ ତାକି ତାକି ଡ॰ଗା କାକେଲ୍ ୱାରଣ୍ତି॰ ସୁଡି ନାର୍ସି ସେୟର୍।
\v 20 ମାତର୍ ଯୀଶୁ ଅରୁ॰ ପକେଣ୍ଡ୍, ଇୟଣ୍ଡ୍ ଜେ ଆନ୍, ନାରିସ୍ ମେର୍।
\v 21 ଆଦି॰ ଅର୍ ଯୀଶୁ॰ ଡ॰ଗାନ୍ ଉଗୁ॰ ପାୟିଟ୍ ଇଚା କେନର୍, ଆରେ ଅର୍ ଏରେ ବାସେନ୍ ସେନ୍ନର୍, ଆୟ୍ ଦାପ୍ରେନ୍ ଆୟ୍ ବାସେନ୍ ଡ॰ଗା ଏଦେଟେ।
\v 22 ଆୟ୍ ବାସେନ୍ ୱାୟ୍କେ ଉକୁଟ୍ ଡ॰ଗା ମାଟେ, ଆରେ ଆମାନ୍ ଯୀଶୁ ସିସୁତୁଲ୍ନା ସେନାଣ୍ଡ୍, ୱାୟ୍କେ ସିସୁତୁଲି ସେଞ୍ଜି ମାଟର୍। ଇଦ୍ ଏରେ ଲକ୍ଗୁଲ୍ ଆଦି॰ କୁଣ୍ତେଲ୍ଟେ ଦିନ୍ ସମୁଦୁର୍ ଆୟ୍ଟେ ପାକା ନିଲ୍ସି ମାଟର୍ ଅର୍ ସୁଡେର୍।
\v 23 ପ୍ରବୁ ଦନ୍ୟବାଦ୍ ସିଦାନ୍ କୁଣ୍ତେଲ୍ ଅର୍ ଏର୍ ବାସେନ୍ ରୁଟି ତିଞ୍ଜି ମାଟର୍, ଆୟ୍ ବାସେ କାକେଲ୍ ତିବିରିୟାଟୁକ୍ ଆରେ ଅ॰ଗିଟ୍ ଡ॰ଗାଲ୍ତିନ୍ ଲକ୍ଗୁଲ୍ ୱାନର୍।
\v 24 ଆଟେଲ୍ ଯୀଶୁ ଆରେ ଅଣ୍ତୁନେ ସିସୁତୁଲ୍ ଜେ, ଆମାନ୍ ମାନାର୍, ଇଦ୍ ଏରେବେଲ୍ ଲକ୍ଗୁଲ୍ ପୁଟର୍ ଆୟ୍ବେଲ୍ ଲକ୍ଗୁଲ୍ ଡ॰ଗାଲ୍ତିନ୍ ସସି ଯୀଶୁ॰ କାଣ୍ଡ୍ସି କାଣ୍ଡ୍ସି କପର୍ନାଉମ୍ତୁନ୍ ୱାନର୍।
\v 25 ଆରେ ଅର୍ ସମୁଦୁର୍ ଆୟ୍ଟ୍ ପାକା ଅଣ୍ତୁ॰ ବେଟ୍ ଏରି ଅମ୍ତୁ॰ ପକେର୍, ଏ ଗୁରୁ; ଇନ୍ ଏସେକାଟ୍ ଇମାନ୍ ୱାନଟ୍ ?
\v 26 ଯୀଶୁ ଅରୁ॰ ଉତର୍ ସିନଣ୍ଡ୍, ସତ୍ ସତ୍ ଆନ୍ ଇମୁ॰ ପକୁଦାନ୍, କାବା କାମେଲ୍ ସୁଡ୍ତାଲିନ୍ ମାନା ମାତର୍ ରୁଟି ତିଞ୍ଜି ପୁଡୁଗ୍ ବାୟି॰ତାଲିନ୍ ଇମ୍ ଆନୁ॰ କାଣ୍ତିକିଦାର୍।
\v 27 ନସଟ୍ ଏରଣ୍ତି କାଦି ପାୟିଟ୍ କାମେ କେମେର୍ ମାତର୍ ପଲାଟେ ଜିୱେଟେ କାଦି ପାୟିଟ୍ କାମେ କେୟୁର୍। ଆୟ୍ କାଦି ନର୍ସିଣ୍ଡ୍ ଇମୁ॰ ସିଦାଣ୍ଡ୍, ଏନାଦି॰ କି ଆବା  ମାପୃ ଅଣ୍ତୁନେ ପେଲ୍ ଅଦିକାର୍ଟେ ମୁଦ୍ରା ଆଟିମାଣ୍ଡ୍।
\v 28 ଆଟେଲ୍ ଅର୍ ଅଣ୍ତୁ॰ ପକେର୍  ମାପୃନେ କାମେ କେଗି॰ ପାୟିଟ୍ ଆମୁ॰ ଏନା କେଗି॰ ଏଦା ?
\v 29 ଯୀଶୁ ଅରୁ॰ ଉତର୍ ସିନଣ୍ଡ୍,  ମାପୃ ଏରୁ॰ ସୟ୍ ସି ମାଣ୍ଡ୍, ଅଣ୍ତୁ॰ ପେଲ୍ ବିସ୍ୱାସ୍ କେୟଣ୍ତି ଇ  ମାପୃନେ କାମେ।
\v 30 ଆଟେଲ୍ ଅର୍ ଅଣ୍ତୁ॰ ପକେର୍ ଆଟେକଡ୍ ଇନ୍ ଚିନ୍ ୱାଡିନ୍ ଏନାଦ୍ କେଗିଦାଟ୍ ଜେ ଆଦ୍ ସୁଡି ଆମ୍ ଗୁଲ୍ ଇନୁ॰ ବିସ୍ୱାସ୍ କେଗି॰ ଅଡ୍ତାମ୍ ?
\v 31 ଇନ୍ ଏନାଦ୍ କେଗି॰ ଅଡୁକିଦାର୍ ? ଆମ୍ ଗୁଲ୍ନେ ଆନିଦାଦିତିଲ୍ ମରୁବାସେନ୍ ମାନ୍ନା ତିଞ୍ଜି ମାଟର୍, ଏରେ ୱାଡିନ୍ ଲେକା ମାୟା ତିନି॰ ପାୟିଟ୍  ମାପୃ ଅରୁ॰ ସରଗ୍ଟୁକ୍ କାଦି ସିନଣ୍ଡ୍।
\v 32 ଆଟେଲ୍ ଯୀଶୁ ଅରୁ॰ ପକେଣ୍ଡ୍, ସତ୍ ସତ୍ ଆନ୍ ଇମୁ॰ ପକୁଦାନ୍, ମସା ଇମ୍ଗୁଲୁ॰ ସରଗ୍ଟୁକ୍ କାଦିସିୟାଣ୍ଡ୍, ମାତର୍ ଆନ୍ ଆବା ଇମୁ॰ ସରଗ୍ଟୁକ୍ ସତ୍ଟେ କାଦି ସିଦାଣ୍ଡ୍।
\v 33 ଏନାଦି॰ କି ଏରେ କାଦି ସରଗ୍ଟୁକ୍ ଇଡ୍ଗି ଜଗତ୍ତୁନ୍ ଜାୱେ ସିଦା, ଆଦ୍  ମାପୃ ସିୟଣ୍ତି କାଦି।
\v 34 ଅର୍ ଯୀଶୁ॰ ପକେର୍, ପର୍ବୁ, ଇନେଟୁ॰ ପାଟିନ୍ ବେଲେନ୍ ଆମୁ॰ ଇ କାଦି ଇନ୍ଦେ।
\v 35 ଆଟେଲ୍ ଅରୁ॰ ଜୀଲୁ ପକେଣ୍ଡ୍, ଆନ୍ ଆୟ୍ ଜିୱେ ସିୟଣ୍ତି କାଦି, ଏଣ୍ଡ୍ ଆନ୍ କାକେଲ୍ ୱାଦାଣ୍ଡ୍, ଅଣ୍ତୁ॰ ମୁଲ୍କେନ୍ ଆଣ୍ତା, ଆରେ ଏରେ ଆନ୍ ପେଲ୍ ବିସ୍ୱାସ୍ କେଦାଣ୍ଡ୍, ଅଣ୍ଡ୍ ଏସେଲ୍ ମେନ୍ କାୟ୍ତାର୍ ଏରାଣ୍ଡ୍।
\v 36 ମାତର୍ ଆନ୍ ଇମୁ॰ ପକୁଦାନ୍ ଇମ୍ ଆନୁ॰ ସୁଡ୍ଗଡ୍ ମେନ୍ ବିସ୍ୱାସ୍ କେୟାର୍।
\v 37 ଆବା ଏରେ ପାଟିନ୍ ଲକୁ॰ ଆନୁ॰ ଦାନ୍ କେଦାଣ୍ଡ୍, ଅର୍ ଆନ୍ କାକେଲ୍ ୱାଦାର୍, ଆରେ ଏର୍ ଆନ୍ କାକେଲ୍ ୱାଦାର୍ ଅରୁ॰ ଆନ୍ ଏସେଲ୍ ମେନ୍ ପେପ୍ସିକାରାନ୍।
\v 38 ଏନାଦି॰ କି ଆନ୍ ନିଜେଟେ ଇଚା ସାଦନ୍ କେଗି॰ ପାୟିଟ୍ ଇଡ୍ଗାୟେ॰ ଆନୁ॰ ସୟ୍ ପାକି॰ ଇଚା ସାଦନ୍ କେଗି॰ ସରଗ୍ଟୁକ୍ ଇଡ୍ଗି ୱାରିମାୟାନ୍।
\v 39 ଆନୁ॰ ସୟ୍ ପାକି॰ ଇଚା ଏନାଦ୍ କି ଅଣ୍ଡ୍ ଆନୁ॰ ସିୟଣ୍ତିଟେ ପାଟିନ୍ ଲକୁ॰ ତାନିର୍ଟୁକ୍ ଏର୍ ମେନ୍ ନସଟ୍ ଏରାୟେ॰ ମାତର୍ ପଲ୍ଦାନ୍ ସିରିସ୍ ଅରୁ॰ ପାଟିନ୍ ସିଣ୍ତୁକୁ॰।
\v 40 ଆନ୍ ଆବାନେ ଇଚା, ଏର୍ ସିଣ୍ତି॰ ସୁଡି ଅଣ୍ତୁନ୍ ପେଲ୍ ବିସ୍ୱାସ୍ କେଦାର୍ ଅର୍ ପଲାଟେ ଜୀୱ ପାୟ୍ଏଦାର୍ ଆରେ ଆନ୍ ଅ॰ଗୁର୍ ପଲ୍ଦାନ୍ ସିରିସ୍ ସିଣ୍ତୁତାନ୍।
\v 41 ଆନ୍ ସରଗ୍ଟୁକ୍ ଇଡ୍ଗଣ୍ତି କାଦି ଏଞ୍ଜି ଯୀଶୁ ପକ୍ତାଲିନ୍ ଜିଉଦିତିଲ୍ ଅଣ୍ତୁ॰ ବିରଦ୍ରେନ୍ କୁସ୍କୁସ୍ କେଗି॰ ଉଣ୍ତେର୍।
\v 42 ଇୟଣ୍ଡ୍ ଏନା ଜସେପ୍ନେ ସେପାଲ୍ ଏରାଣ୍ଡ୍କି ? ଆରେ ଆମ୍ ଏନା ଇୟଣ୍ତୁ॰ ତାମ୍ବା ତାମିଆ॰ ପୁନାମ୍ କି ? ଆଟେକଡ୍ ଅଣ୍ଡ୍ ସରଗ୍ଟୁକ୍ ଇଡ୍ଗିମାନ୍ ଏଞ୍ଜି ଅଣ୍ଡ୍ ଇଣ୍ତି ଏରେ ୱାଡିନ୍ ପକୁ॰ ଅଡୁକିଦାଣ୍ଡ୍ ?
\v 43 ଯୀଶୁ ଅରୁ॰ ଉତର୍ ସିନଣ୍ଡ୍, ଇମ୍ ଇମ୍ ତାନିର୍ କୁସ୍ କୁସ୍ କେମେର୍।
\v 44 ଆନୁ॰ ପାୟ୍ପାକ୍ ଆବା ଏରୁ॰ ଆନ୍ ପେଲ୍ ୱାରି॰ ଇଚା କେୟୁତାଣ୍ଡ୍, ୱାୟ୍କେ ଅଣ୍ତି ଆନ୍ କାକେଲ୍ ୱାରି॰ ଅଡ୍ତାଣ୍ଡ୍, ଆରେ ଆନ୍ ଅଣ୍ତୁ॰ ପଲ୍ଦାନ୍ ସିରିସ୍ ସିଣ୍ତୁତାନ୍।
\v 45 ବାବବାଦିତିଲ୍ନେ ଦରମ୍ ପତିନ୍ ଲେକାମାୟା, ପାଟିନ୍ ଲକ୍  ମାପୃ॰ ଉନିଟ୍ ସିକ୍ୟା ପାୟ୍ଏଦାର୍। ଏର୍କି ଆବା॰ ପେଲ୍‍ଟୁକ୍ ୱେଞ୍ଜି ସିକ୍ୟା ମାୟ୍ରିମାଣ୍ଡ୍, ଅଣ୍ଡ୍ ଆନ୍ କାକେଲ୍ ୱାଦାଣ୍ଡ୍।
\v 46 ଏର୍ ଆବା॰ ସୁଡାର୍, ଏଣ୍ଡ୍ କି  ମାପୃ॰ ପେଲ୍‍ଟୁକ୍ ୱାରିମାୟାଣ୍ଡ୍, ୱାୟ୍କେ ଅଣ୍ତି ଆବା॰ ସୁଡିମାଣ୍ଡ୍।
\v 47 ଆନ୍ ଇମୁ॰ ସତ୍ ପକୁଦାନ୍, ଏଣ୍ଡ୍ ବିସ୍ୱାସ୍ କେଦାଣ୍ଡ୍ ଅଣ୍ଡ୍ ପଲାଟେ ଜିୱେ ପାୟ୍ ଏରିମାଣ୍ଡ୍।
\v 48 ଆନ୍ ଜିୱେଟେ କାଦି।
\v 49 ଇମ୍ଗୁଲ୍ନେ ଆନିଦାଦିତିଲ୍ ମାନ୍ନା ତିୟର୍ ମାତର୍ ମରୁବାସେନ୍ ସାନର୍।
\v 50 ମାତର୍ ସରଗ୍ଟୁକ୍ ଇଡ୍ଗି ୱାରଣ୍ତି କାଦି ଇଲ୍ ମାୟା ଆୟ୍ କାଦି ଏର୍ ତିୟାର୍ ଅର୍ ସାୟାର୍।
\v 51 ଆନ୍ ସରଗ୍ଟୁକ୍ ଇଡ୍ଗି ୱାରଣ୍ତି ଜିୱେଟେ କାଦି ଏର୍ ଜଦି ଇ କାଦି ତିୟାର୍, ଅର୍ ପାଟିନ୍ ଦିନ୍ ପିୟିଦାର୍। ଇ କାଦି ଆନେ ସେପ୍, ଆନ୍ ଆଦି॰ ଜଗତ୍ଟେ ଜିୱେ ପାୟିଟ୍ ସିଦାନ୍।
\v 52 ଇ ବେଲ୍ ଜିଉଦିତିଲ୍ ଅର୍ ଅର୍ ତାନିର୍ ଉରାଟୁ କେୟି ପକୁ॰ ଉଣ୍ତେର୍, ଇୟଣ୍ଡ୍ ଏରେ ୱାଡିନ୍ ନିଜେଟେ ସେପୁ॰ ଆମୁ॰ ତିନି॰ ପାୟିଟ୍ ସିଗି॰ ଅଡ୍ତାଣ୍ଡ୍ କି ?
\v 53 ଆଟେଲ୍ ଯୀଶୁ ଅରୁ॰ ପକେଣ୍ଡ୍, ସତ୍ ସତ୍ ଆନ୍ ଇମୁ॰ ପକୁଦାନ୍, ନର୍ସିଣ୍ଡ୍ନେ ସେପ୍ ତିନାକଡ୍ ଆରେ ଅଣ୍ତୁନେ ନେତିର୍ ଉନାକଡ୍, ଇମ୍ପେଲ୍ ଜିୱେ ମାନା।
\v 54 ଏଣ୍ଡ୍ ଆନ୍ ପେଲ୍ ତିୟାଣ୍ଡ୍ ଆରେ ଆନେ ନେତିର୍ ଉଣ୍ତାଣ୍ଡ୍, ଅଣ୍ଡ୍ ପଲାଟେ ଜିୱେ ପାୟ୍ ଏଦାଣ୍ଡ୍, ଆରେ ଆନ୍ ଅଣ୍ତୁ॰ ପସ୍ଦାନ୍ ସିରିସ୍ ସିଣ୍ତୁତାନ୍।
\v 55 ଏନାଦି॰ କି ଆନ୍ ସେପ୍ ସତ୍ ରେନ୍ କାଦି ଆରେ ଆନେ ନେତିର୍ ସତ୍ ରେନ୍ ଉନଣ୍ତି।
\v 56 ଏଣ୍ଡ୍ ଆନେ ସେପ୍ ତିୟାଣ୍ଡ୍ ଆରେ ନେତିର୍ ଉଣ୍ତାଣ୍ଡ୍, ଅଣ୍ଡ୍ ଆନ୍ ପେଲ୍ ସେୟ୍ଦାଣ୍ଡ୍, ଆରେ ଆନ୍ ଅଣ୍ତୁ॰ ପେଲ୍ ସେୟ୍ଦାନ୍।
\v 57 ଜିୱେଟେ ଆବା ଏରେ ୱାଡିନ୍ ଆନୁ॰ ସଟ୍ତଣ୍ଡ୍ ଆରେ ଆନ୍ ଆବା॰ ଉନିଟ୍ ଜିୱେ ସେୟ୍ଦାନ୍, ଆୟ୍ ୱାଡିନ୍ ଏର୍ ଆନୁ॰ ତିୟାଣ୍ଡ୍, ଅଣ୍ଡ୍ ମେନ୍ ଆନ୍ ଉନିଟ୍ ଜିୱେ ସେୟ୍ଦାଣ୍ଡ୍।
\v 58 ଇଦ୍ ସରଗ୍ଟୁକ୍ ଇଡ୍ଗି ୱାରଣ୍ତି କାଦି, ଇମ୍ଗୁଲ୍ନେ ନିଦାଦିତିଲ୍ ମାନ୍ନା ତିୟର୍ ମାତର୍ ସାନର୍। ମାତର୍ ଏଣ୍ଡ୍ ଇ କାଦି ତିୟାଣ୍ଡ୍, ଅଣ୍ଡ୍ ପାଟିନ୍ ଦିନ୍ ପିୟ୍ଦାଣ୍ଡ୍।
\v 59 ଯୀଶୁ କର୍ପାଉମ୍ଟେ ଉକୁର୍ ପାର୍ତନା ଉଲେନ୍ ମାୟିର୍ତାନ୍ ବେଲ୍ ଇ ପାଟିଟେ ପାଟେ ପକେଣ୍ଡ୍।
\v 60 ଆଟେଲ୍ ଅଣ୍ତୁନେ ସିସୁତୁଲ୍ ତାନିର୍ଟୁକ୍ ପେ॰ଗୁର୍ତୁଲ୍ ଇଦ୍ ୱେଞ୍ଜି ପକେର୍, ଇନେତ୍ କସ୍ଟଟେ ପାଟେ॰ ଏର୍ ବୁଜ୍ ଏରି॰ ଅଡ୍ତାର୍ କି ?
\v 61 ମାତର୍ ଯୀଶୁ, ସିସୁତୁଲ୍ ଇ ବିସୟ୍ରେନ୍ କୁସ୍କୁସ୍ କେୟଣ୍ତି ପୁଞ୍ଜି ଅରୁ॰ ପକେଣ୍ଡ୍, ଇଦ୍ ଏନା ଇମ୍ଗୁଲ୍ନେ ଅସୁବିଦା ବିସୟ୍ କି ?
\v 62 ଆଟେକଡ୍ ନର୍ସିଣ୍ଡ୍ ଆଗାଡି ଏରେ ବାସେନ୍ ମାଟଣ୍ଡ୍, ଆୟ୍ ବାସେନ୍ ଅଣ୍ତୁ॰ ଉୟିଏରଣ୍ତି॰ ସୁଡ୍ଗଡ୍ ଆଟେଲ୍ ଏନାଦ୍ ଏଦା ?
\v 63 ଆତ୍ମା ପଲାଟେ ଜିୱେ ସିଦା, ସେପୁଲ୍ ଏନାମେନ୍ ଉପକାର୍ କେୟା। ଆନ୍ ଇମୁ॰ ଏରେ ପାଟିନ୍ ବାକ୍ୟ ପକିମାନ୍, ଆୱ୍ ପାଟିନ୍ ଆତ୍ମା ଆରେ ଜିୱେ।
\v 64 ମାତର୍ ଇମ୍ଗୁଲ୍ ତାନିର୍ଟୁକ୍ ଏର୍ ଏର୍ ବିସ୍ୱାସ୍ କେଗି॰ ପାଣ୍ତାର୍। ଏନାଦି॰ କି ଏରେ ଲକ୍ ବିସ୍ୱାସ୍ କେୟାମାନର୍ ଆରେ ଏର୍ ଅଣ୍ତୁ॰ ସତ୍ ରୁତୁଲୁ॰ କୀତିନ୍ ସର୍ପାସିଦାଣ୍ଡ୍, ଆଦ୍ ଯୀଶୁ ଆଗାଡିଟୁକ୍ ପୁଞ୍ଜି ମାଟଣ୍ଡ୍।
\v 65 ଆରେ ଯୀଶୁ ପକେଣ୍ଡ୍, ଇଦି॰ ପାୟିଟ୍ ଆନ୍ ଇମ୍ଗୁଲୁ॰ ପକିମାନ୍, ଆବା ଉକୁରୁ॰ ଇଚା କେୟୁପା ଆରେକ୍ ଏର୍ ଆନ୍ କାକେଲ୍ ୱାରି॰ ଅଡାର୍।
\v 66 ଆୟ୍ ବେଲ୍ଟୁକ୍ ଅଣ୍ତୁନେ ସିସୁତୁଲ୍ ତାନିର୍ଟୁକ୍ ପେ॰ଗୁର୍ତୁଲ୍ ଅଣ୍ତୁ॰ ସାକାରି ପେସି ସେୟର୍, ଆରେ ଅଣ୍ତୁନା ସେନି॰ ପାଣ୍ତୁଟର୍।
\v 67 ଆୟ୍ ବେଲ୍ ଯୀଶୁ ବାର ସିସୁତୁଲୁ॰ ପକେଣ୍ଡ୍, ଇମ୍ ମେନ୍ ଏନା ପେସି ସେନି॰ ଇଚା କେଗିଦାର୍ କି ?
\v 68 ସିମନ୍ ପିତର୍ ଅଣ୍ତୁ॰ ଉତର୍ ସିନଣ୍ଡ୍, ପର୍ବୁ, ଏରୁ॰ କାକେଲ୍ ସେୟାମ୍ ? ଇନ୍ କାକେଲ୍ ପଲାଟେ ଜିୱେଟେ ବାକ୍ୟ ମାୟା।
\v 69 ଆରେ ଇନ୍ ଜେ  ମାପୃନେ ଆୟ୍ ସୁକଲ୍ଟଣ୍ଡ୍, ଇଦ୍ ଆମ୍ ଗୁଲ୍ ବିସ୍ୱାସ୍ କେଗିଦାମ୍ ଆରେ ପୁନୁଦାମ୍।
\v 70 ଯୀଶୁ ଅରୁ॰ ଉତର୍ ସିନଣ୍ଡ୍, ଆନ୍ ଏନା ଇମ୍ ବାର୍ଲକୁ॰ ଆସ୍କାନ୍ କି ? ମାତର୍ ଇମ୍ ତାନିର୍ଟୁକ୍ ଉକୁର୍ ସୟ୍ତାନ୍।
\v 71 ଅଣ୍ଡ୍ ଇସ୍କରିୟତ୍ ସିମନ୍ନେ ସିଣ୍ଡ୍ ଜିଉଦା॰ ସୁଡି କେରିନ୍ ଇଦ୍ ପକେଣ୍ଡ୍, ଏନାଦି॰ କି ଅଣ୍ଡ୍ ବାର ଲକୁ॰ ତାନିର୍ଟୁକ୍ ଉକୁର୍, ଆରେ ଅଣ୍ଡ୍ ଯୀଶୁ॰ ସତ୍ରୁ କୀତିନ୍ ସର୍ପାସିଗି॰ ସେନଣ୍ଡ୍।
\c 7
\p
\v 1 ଆଦି॰ କୁଣ୍ତେଲ୍ ଯୀଶୁ ଗାଲିଲିନ୍ ମେୟ୍କି॰ ଉଣ୍ତେଣ୍ଡ୍ ମାତର୍ ଜିଉଦା ଦେସ୍ତିନ୍ ମେୟ୍କି॰ ଇଚା କେୟାମାନଣ୍ଡ୍, ଏନାଦି॰ କି ଜିଉଦିତିଲ୍ ଅଣ୍ତୁ॰ କାଟିକାରି॰ ପାୟିଟ୍ ଚେସ୍ଟା କେଗିନର୍।
\v 2 ମାତର୍ ଜିଉଦିତିଲ୍ନେ କୁଡେ ପାରୁବ୍ କାକେଲ୍ ୱାଡାଲିନ୍,
\v 3 ଅଣ୍ତୁନେ ବାୟ୍ତିଲ୍ ଅଣ୍ତୁ॰ ପକେର୍, ଇନ୍ ଜେ ଇମାଟୁକ୍ ଜିଉଦା ଦେସ୍ତିନ୍ ଲେନ୍ ଏନାଦି॰ କି ଇନ୍ କେୟଣ୍ତି କାବା କାମେଲ୍ ଇନ୍ ସିସୁତୁଲ୍ ସୁଡ୍ଦାର୍।
\v 4 ଏନାଦି॰ କି ଏଣ୍ଡ୍ ତଟ୍ସି ଏରି॰ ଇଚା କେଗଡ୍ ଗୁପ୍ତ୍ରେନ୍ ଏନାଦ୍ କେୟାଣ୍ଡ୍। ଇନ୍ ଜଦି ଇ ପାଟିଟେ କେଗିଦାଟ୍, ଆଟେକଡ୍ ଜଗତ୍ତୁନ୍ ନିଜେନି॰ ତଟ୍ସିସି।
\v 5 ଏନାଦି॰ କି ଅଣ୍ତୁନେ ନିଜେଟେ ବାୟିତିଲ୍ ମେନ୍ ଅଣ୍ତୁ॰ ପେଲ୍ ବିସ୍ୱାସ୍ କେୟା ମାନ୍ନର୍।
\v 6 ଆଟେଲ୍ ଯୀଶୁ ଅରୁ॰ ପକେଣ୍ଡ୍, ଆନେ ବେଲା ଇ ଆରେକ୍ ୱାରାଦି, ମାତର୍ ଇମ୍ଗୁଲୁ॰ ଏରେ ବେଲା॰ ମେନ୍ ସେନି॰ ଏଦା।
\v 7 ଜଗତ୍ ଇମୁ॰ ଗୁର୍ନା କେଗି॰ ଅଡା, ମାତର୍ ଆନୁ॰ ନିସାର୍ କେଦା, ଏନାଦି॰ କି ଆଦିନେ କାମେ ଉୟାଟେ ଏଞ୍ଜି ଆନ୍ ସାକି ସିଗିଦାନ୍।
\v 8 ଇମ୍ଗୁଲ୍ ଇ ପାରୁବୁ॰ ସେଣ୍ତୁର୍, ଆନ୍ ଇଣ୍ତି ଇ ପାରୁବୁ॰ ସେନି॰ ପାଣ୍ତାନ୍, ଏନାଦି॰ କି ଆନେ ବେଲା ଇ ଆରେକ୍ ୱାରାଦି।
\v 9 ଅଣ୍ଡ୍ ଅରୁ॰ ଇ ପାଟିଟେ ପାଟେ ପକି ଗାଲିଲିନ୍ ମାଟଣ୍ଡ୍।
\v 10 ମାତର୍ ଅଣ୍ତୁନେ ବାୟିତିଲ୍ ପାର୍ବୁତୁନ୍ ସେୟାନ୍ କୁଣ୍ତେଲ୍ ଅଣ୍ଡ୍ ମେନ୍ ସେୟଣ୍ଡ୍, ତଟସି ଏରିମାନା ମାତର୍ ୱେନ୍ ପର୍କାର୍ ଗୁପ୍ତନା ସେୟଣ୍ଡ୍।
\v 11 ଆଦି॰ ପାରୁବ୍ ବେଲେନ୍ ଜିଉଦିତିଲ୍ ଅଣ୍ତୁ॰ କାଣ୍ଡ୍ସି କାଣ୍ଡ୍ସି ପକେର୍, ଅଣ୍ଡ୍ ଏରଣ୍ତି ?
\v 12 ଆରେ ଅଣ୍ତୁ॰ ବିସୟ୍ରେନ୍ ଲକ୍ଗୁଲ୍ ପେରିନ୍ ଉରାଟୁ ଏରି॰ ଉଣ୍ତେର୍, ଏର୍ ଏର୍ ପକେର୍, ଅଣ୍ଡ୍ ଉକୁର୍ ନିୟାଟେ ଲକ୍, ଆରେ ଏର୍ ଏର୍ ପକେର୍, ମାନା ଅଣ୍ଡ୍ ଲକ୍ଗୁଲୁ॰ ନାଡାକିଦାଣ୍ଡ୍।
\v 13 ଏ॰ଗଡ୍ ମେନ୍ ଜିଉଦିତିଲ୍ନେ ନାର୍ନା ଅଣ୍ତୁ॰ ବିସୟ୍ରେନ୍ ଡାଣ୍ତେନ୍ ଏର୍ ଏନାଦ୍ ପକାମାନ୍ନର୍।
\v 14 ମାତର୍ ପାରୁବ୍ ମଞ୍ଜା ମଞ୍ଜି ଏତାଲିନ୍, ଯୀଶୁ ମନ୍ଦିର୍ ଡାଣ୍ଡ୍ତିନ୍ ସେଞ୍ଜି ମାୟିର୍କି॰ ଉଣ୍ତେଣ୍ଡ୍।
\v 15 ଆଟେଲ୍ ଜିଉଦିତିଲ୍ କାବାଏରି ପକେର୍, ଇୟଣ୍ଡ୍ ପାଟ୍ ମାୟିରାୟେ॰ ଏଟେନ୍ ପଣ୍ତିତ୍ ଏନଣ୍ଡ୍ ?
\v 16 ଆଟେଲ୍ ଯୀଶୁ ଅରୁ॰ ଉତର୍ ସିନଣ୍ଡ୍, ଆନ୍ ସିକ୍ୟା ଆନେ ନିଜେଟେ ଏରା, ମାତର୍ ଆନୁ॰ ସୟ୍ ପାକି॰ ପେଲ୍‍ଟୁକ୍।
\v 17 ଏର୍ ଜଦି  ମାପୃନେ ଇଚାସାଦନ୍ କେଗି॰ ପାୟିଟ୍ ଇଚା କେନଣ୍ଡ୍, ଆଟେକଡ୍ ଇ ସିକ୍ୟା  ମାପୃ॰ ପେଲ୍‍ଟୁକ୍ ପେକିଦାକି ନିଜେଟେ ପେଲ୍‍ଟୁକ୍ ପକୁଦାନ୍ ଏଞ୍ଜି ଅଣ୍ଡ୍ ନିଜେନ୍ ପୁୟାଣ୍ଡ୍।
\v 18 ଏଣ୍ଡ୍ ନିଜ୍ଟୁକ୍ ପୁକୁଦାଣ୍ଡ୍, ଅଣ୍ଡ୍ ନିଜେନି॰ ଗଉରବ୍ କାଣ୍ଡ୍ ତାଣ୍ଡ୍, ମାତର୍ ଏଣ୍ଡ୍ ଅଣ୍ତୁନେ ସୟ୍ ପାକ୍ ନେ ଗଉରବୁ॰ କାଣ୍ଡ୍ ତାଣ୍ଡ୍, ଅଣ୍ଡ୍ ସତ୍ ଆରେ ଅଣ୍ତୁ॰ ପେଲ୍ ଏନାମେନ୍ ଅଦରମ୍ ମାନା।
\v 19 ମସା ଏନା ଇମ୍ଗୁଲୁମ୍ ବେବସ୍ତା ସିୟାଣ୍ଡ୍କି ? ଏ॰ଗଡ୍ ମେନ୍ ଇମ୍ଗୁଲ୍ ତାନିର୍ ଟୁକ୍ ଏର୍ ବେବସ୍ତା ପାଲନ୍ କେୟାର୍, ଇମ୍ ଏନାଦି॰ ଆନୁ॰ ୱାଟେତେନ୍ ଆଟି॰ ପାୟିଟ୍ ଚେସ୍ଟା କେଗିଦାର୍ ?
\v 20 ଲକ୍ଗୁଲ୍ ଉତର୍ ସିନର୍, ଇନୁ॰ ବୁତ୍ ପାତିମାୟା, ଏର୍ ଇନୁ॰ ୱାଟେତେନ୍ ଆଟି॰ ପାୟିଟ୍ ଚେସ୍ଟା କେଗିଦାର୍ ?
\v 21 ଯୀଶୁ ଅରୁ॰ ଉତର୍ ସିନଣ୍ଡ୍, ଆନ୍ ଉକୁଟ୍ କାବା କାମେ କେତାଲିନ୍ ଇମ୍ଗୁଲ୍ ପାଟିନ୍ କାବା ଏରିସିୟର୍।
\v 22 ଇଦି॰ ପାୟିଟ୍ ମସା ଇମ୍ଗୁଲୁ॰ ସୁନତ୍ ବିଦି ସିମାଣ୍ଡ୍, (ଇଦ୍ ଜେ ମସା॰ ପେଲ୍‍ଟୁକ୍ ମାନା, ଆନିଦାଦିପେଲ୍‍ଟୁକ୍) ଆରେ ଇମ୍ଗୁଲ୍ ବିସ୍ରାମ୍ବାର୍ ସିରିସ୍ ସେପାକିଲ୍ନେ ସୁନତ୍ କେଗିଦାର୍।
\v 23 ବିଲ୍ରାମ୍ବାର୍ ସିରିସ୍ ଉକୁର୍ ସେପାଲି॰ ସୁନତ୍ କେଗଡ୍ ସମାନେ ବେବସ୍ତା ଅମାନ୍ୟ ଏରା। ଆଟେକଡ୍ ଆନ୍ ବିସ୍ରାମ୍ବାର୍ ସିରିସ୍ ଉକୁର୍ ଲକୁ॰ ମେନ୍ ପାଟିନ୍ ନିୟା କେତାଲିନ୍ ଇମ୍ଗୁଲ୍ ଏନାଦି॰ ଆନ୍ ପୟ୍ତାନ୍ କାୟାର୍ ଏରିଦାର୍ ?
\v 24 ଡାଣ୍ତେଟେ ବସୟ୍ ସୁଡି ବିଚାର୍ କେମେର୍ ମାତର୍ ନିୟାୟ୍ ବିଚାର୍ କେୟୁର୍।
\v 25 ଆୟ୍ବେଲ୍ ଜିରୁସାଲମ୍ଟେ ଲକ୍ଗୁଲ୍ ତାନିର୍ଟୁକ୍ ଏର୍ ଏର୍ ପକୁ॰ ଉଣ୍ତେର୍, ଅର୍ ଏରୁ॰ ୱାଟତେନ୍ ଆଟି॰ ଚେସ୍ଟା କେଗିଦାର୍, ଅଣ୍ଡ୍ ଇୟଣ୍ଡ୍ ଏରାଣ୍ଡ୍ କି ?
\v 26 ଆରେ ସୁଡୁର୍ ଅଣ୍ଡ୍ ଡାଣ୍ତେନ୍ ପାଟେ ପକୁଦାଣ୍ଡ୍, ଆରେ ଅର୍ ଅଣ୍ତୁ॰ ଏନା ମେନ୍ କେୟାର୍। ଇୟଣ୍ଡ୍ ଜେ, କୀଷ୍ଟ ଇଦ୍ ନେତାତିଲ୍ ସତ୍ ରେନ୍ ପୁନୁ॰ ଅଡ୍ତର୍ କି ?
\v 27 ଇୟଣ୍ଡ୍ ଏରେମାନ୍ ଜନମ୍ ଏନଣ୍ଡ୍ ଆଦ୍ ଆମ୍ ଗୁଲ୍ ପୁୟାମ୍ ମାତର୍ କୀଷ୍ଟ ଏରେ ବେଲ୍ ୱାଦାଣ୍ଡ୍, ଆୟ୍ ବେଲ୍ ଅଣ୍ଡ୍ ଏରେମାଟୁ॰ ୱାନଣ୍ଡ୍ ଏଞ୍ଜି ଏର୍ ପୁନୁ॰ ଅଡାର୍।
\v 28 ଆୟ୍ବେଲ୍ ଯୀଶୁ ମନ୍ଦିର୍ତିନ୍ ସିକ୍ୟା ସି ପେରିନ୍ ପଲେନା ପକେଣ୍ଡ୍, ଇମ୍ଗୁଲ୍ ଆନୁ॰ ଆର୍ ଆନ୍ ଏରେମାଟୁ॰ ଏଞ୍ଜି ପୁୟାର୍, ଆନ୍ ନିଜ୍ ପେଲ୍‍ଟୁକ୍ ୱାରାନ୍, ମାତର୍ ଆନୁ॰ ସୟ୍ ପାକ୍ ସତ୍ ଟଣ୍ଡ୍, ଅଣ୍ତୁ॰ ଇମ୍ଗୁଲ୍ ପୁନାର୍,
\v 29 ମାତର୍ ଆନ୍ ଅଣ୍ତୁ॰ ପୁୟାନ୍, ଏନାଦି॰ କି ଆନ୍ ଅମ୍ତୁ॰ ପେଲ୍‍ଟୁକ୍ ୱାରିମାୟାନ୍, ଆରେ ଅଣ୍ଡ୍ ଆନୁ॰ ସୟ୍ ସିମାଣ୍ଡ୍।
\v 30 ଆୟ୍ବେଲ୍ ଅର୍ ଅଣ୍ତୁ॰ ପାତି॰ ପାୟିଟ୍ ଚେସ୍ଟା କେନର୍, ମାତର୍ ଏରେ ଅଣ୍ତୁ॰ ପୟ୍ତାନ୍ କି ମେର୍ପୁଟର୍। ଏନାଦି॰ କି ଅଣ୍ତୁନେ ବେଲା ଆୟ୍ ଆରେକ୍ ୱାରାଦି ମାଟେ।
\v 31 ମାତର୍ ଲକ୍ଗୁଲ୍ ତାନିର୍ଟୁକ୍ ପେ॰ଗୁର୍ତୁଲ୍ ଅଣ୍ତୁ॰ ପେଲ୍ ବିସ୍ୱାସ୍ କେଗି॰ ଉଣ୍ତେର୍, ଅର୍ ପକେର୍ କୀଷ୍ଟ ୱାରି ଇୟଣ୍ଡ୍ କେୟଣ୍ତିଟୁକ୍ ପେରିନ୍ କାବା କାମେଲ୍ କେଗିଦାଣ୍ଡ୍ କି ?
\v 32 ପାରୁସିତିଲ୍ ଅଣ୍ତୁ॰ ବିସୟ୍ରେନ୍ ଲକ୍ଗୁଲ୍ କୁସ୍ କୁସ୍ କେୟଣ୍ତି॰ ୱେଟର୍ ଆରେ ମୁକ୍ୟଜାଜକ୍ତୁଲ୍ ଆରେ ପାରୁସିତିଲ୍ ଯୀଶୁ॰ ପାତି॰ ପାୟିଟ୍ ସୟିନ୍ ତିଲି॰ ସୟ୍ତର୍।
\v 33 ଯୀଶୁ ପକେଣ୍ଡ୍, ଆନ୍ ଆରେ ସାଗେନ୍ ଇମ୍ଗୁଲ୍ନା ମାଞ୍ଜି ଆନୁ॰ ସୟ୍ ପାକି॰ କାକେଲ୍ ସେୟାନ୍।
\v 34 ଇମ୍ଗୁଲ୍ ଆନୁ॰ କାଣ୍ଡ୍ ତାର୍ ମାତର୍ ପାୟ୍ଏରି॰ ଅଡାର୍ ଆରେ ଆନ୍ ଏରେ ମାନ୍ ସେନ୍ଦାନ୍ ଇମ୍ଗୁଲ୍ ଆମାନ୍ ୱାରି॰ ଅଡାର୍।
\v 35 ଆୟ୍ ଜିଉଦିତିଲ୍ ଉକୁର୍ ଆରେକୁର୍ନା ପକାପକି ଏନର୍ ଇୟଣ୍ଡ୍ ଏରେମାନ୍ ସେନି॰ ପାୟିଟ୍ ପେସିମାଣ୍ଡ୍ ଜେ, ଆମ୍ ଗୁଲ୍ ଅଣ୍ତୁ॰ ପାୟ୍ଏରାମ୍ ? ଇୟଣ୍ଡ୍ ଏନା ଆମ୍ ଲକ୍ ଜତ୍କତ୍ ଏରିମାନଣ୍ତି ଗିରିକ୍ ଗଡ୍ଗୁଲୁ॰ ସିକ୍ୟା ସିଗି॰ ପେସି ମାୟାଣ୍ଡ୍ କି ?
\v 36 ଇମ୍ଗୁଲ୍ ଆନୁ॰ କାଣ୍ଡ୍ ତାର୍ ମାତର୍ ପାୟ୍ଏରାର୍, ଆରେ ଆନ୍ ଏରେମାନ୍ ସେୟ୍ଦାନ୍ ଇମ୍ଗୁଲ୍ ଆମାନ୍ ୱାରି॰ ଅଡାର୍, ଅଣ୍ଡ୍ ଇ ପକଣ୍ତି ପାଟେଟେ ଉତର୍ ଏନାଦ୍ ?
\v 37 ପାରୁବ୍ ମୁଲ୍ଦିନ୍ ସିରିସ୍ ଯୀଶୁ ନିଲ୍ସି କେରିନ୍ ପେରିନ୍ ପଲେନା ପକେଣ୍ଡ୍, ଏର୍ ଜଦି କାୟ୍ତାର୍ ଏଦାଣ୍ଡ୍, ଅଣ୍ଡ୍ ଆନ୍ କାକେଲ୍ ୱାକାଣ୍ଡ୍ ଆରେ ଉନ୍କାଣ୍ଡ୍।
\v 38 ଏଣ୍ଡ୍ ଜଦି ଆନୁ॰ ବିସ୍ୱାସ୍ କେଦାଣ୍ଡ୍ ଦରମ୍ ସାସ୍ତ୍ରତୁନ୍ ପକଣ୍ତି ୱାଡିନ୍, ଅଣ୍ତୁ॰ ଗର୍ବେଟୁକ୍ ଜିୱେଟେ ନିର୍ ପେଫଣ୍ଡି ସେୟ୍ଦା।
\v 39 ଅଣ୍ତୁ॰ ପେଲ୍ ବିସ୍ୱାସ୍ କେଦାଣ୍ଡ୍ ଲକ୍ ଏରେ ଆତ୍ମା ପାୟ୍ଏରି॰ ସେନ୍ନର୍, ଅରୁ॰ ଇ ବିସୟ୍ରେନ୍ ଇଦ୍ ପକେଣ୍ଡ୍, ଏନାଦି॰ କି ଯୀଶୁ ଆୟ୍ଆରେକ୍ ମଇମା ପାୟ୍ ଏରାଣ୍ତି ମାନ୍ତାଲିନ୍ ଆତ୍ମା ସୟ୍ ସି ଏରାଦିମାଟେ।
\v 40 ମାତର୍ ଲକ୍ଗୁଲ୍ ତାନିର୍ଟୁକ୍ ଏର୍ ଏର୍ ଇ ପାଟେ ୱେଞ୍ଜି ପକୁ॰ ଉଣ୍ତେର୍, 'ଇୟଣ୍ଡ୍ ସତ୍ ରେନ୍ ଆୟ୍ ବାବବାଦି।'
\v 41 ୱେନ୍ ଲକ୍ ପକୁ॰ ଉଣ୍ତେର୍, 'ଇୟଣ୍ଡ୍ କୀଷ୍ଟ, ମାତର୍ ଏର୍ ଏର୍ ପକୁ॰ ଉଣ୍ତେର୍, ଏନା କୀଷ୍ଟ ଗାଲିଲିଟୁକ୍ ପେସି ୱାଦାଣ୍ଡ୍ କି ?
\v 42 'କୀଷ୍ଟ ଜେ ଦାଉଦୁ॰ ଗୁଲ୍ଟୁକ୍ ଆରେ ଦାଉଦ୍ ଏରେମାନ୍ ମାଟଣ୍ଡ୍ ଆୟ୍ ବେତ୍ଲିଇମ୍ ପଲୁଟୁକ୍ ୱାଦାଣ୍ଡ୍, ଇଦ୍ ଏନା ଦରମ୍ ସାସ୍ତର୍ଟେ ବାକ୍ୟ ପକାମାନ୍ଦା କି ?'
\v 43 ଆଦି॰ ଲକ୍ଗୁଲ୍ ତାନିର୍ଟୁକ୍ ଅଣ୍ତୁ॰ ପାୟିଟ୍ ଦୁୟ୍ ବା ଏରି ସେୟର୍।
\v 44 ଅ॰ଗୁର୍ ତାନିର୍ଟୁକ୍ ଏର୍ ଏର୍ ଅଣ୍ତୁ॰ ପୟ୍ତାନ୍ କି ମାର୍ପୁଟର୍।
\v 45 ଇ ବେଲେନ୍ ସୟିନ୍ ତିଲ୍ ମୁକ୍ୟଜାଜକ୍ ଆରେ ପାରୁସିତିଲି॰ ପେଲ୍ ମାଣ୍ତି ୱାନର୍, ଅର୍ ସୟିନ୍ ତିଲି॰ ପକେର୍ ଇମ୍ଗୁଲ୍ ଏନାଦି॰ ଅଣ୍ତୁ॰ ଇନ୍ଦ୍ରୁଟର୍ ?
\v 46 ସୟିନ୍ ତିଲ୍ ଉତର୍ ସିନର୍, ଅଣ୍ଡ୍ ପକଣ୍ତି ୱାଡିନ୍ ଏର୍ ଏସେଲ୍ ମେନ୍ ପକାଣ୍ଡ୍।
\v 47 ଆଟେଲ୍ ପାରୁସିତିଲ୍ ଅରୁ॰ ଉତର୍ ସିନର୍, ଇମ୍ମେନ୍ ଏନା ଉଲୁ ଏରି ସେୟର୍ କି ?
\v 48 ନେତାତିଲି॰ ତାନିର୍ଟୁକ୍ କି ପାରୁସିତିଲି॰ ତାନିର୍ଟୁକ୍ ଏର୍ ମେନ୍ ଏନା ଅଣ୍ତୁ॰ ପେଲ୍ ବିସ୍ୱାସ୍ କେୟିମାର୍ କି ?
\v 49 ମାନା; ମାତର୍ ଏରେ ଲକ୍ ବେବସ୍ତା ପୁନାର୍ ଅର୍ ଅବିସାପ୍ଟେ ଲକ୍।
\v 50 ଏରେ ନିକଦିମ୍ ଆଗାଡି ଅଣ୍ତୁ॰ କାକେଲ୍ ୱାରି ମାଟଣ୍ଡ୍, ଅଣ୍ଡ୍ ଲକୁ॰ ତାନିର୍ଟୁକ୍ ଉକୁରି, ଅରୁ॰ ପକେଣ୍ଡ୍
\v 51 ଉକୁର୍ ଲକୁ॰ ପେଲ୍‍ଟୁକ୍ ପର୍ତୁମ୍ ୱେନାୟେ॰ ଆରେ ଅଣ୍ତୁନେ ଆଚରନ୍ ବିସୟ୍ ପୁନାୟେ॰, ଅଣ୍ତୁ॰ ଦସ୍କାଟି॰ ଆମ୍ ଗୁଲ୍ନେ ବେବସ୍ତା ଅଡ୍ତା କି ?
\v 52 ଅର୍ ଅଣ୍ତୁ॰ ଉତର୍ ସିନର୍, ଇନ୍ ମେନ୍ ଏନା ଉକୁର୍ ଗାଲିଲିଟେ ଲକ୍ କି ? ଗାଲିଲିଟୁକ୍ ଏନାମେନ୍ ବାବବାଦି ପେକି॰ ଅଡାଣ୍ଡ୍, ଇଦ୍ କାଣ୍ତସି କେରିନ୍ ସୁଡ୍।
\v 53 ଆରେ ଅର୍ ପାଟିନ୍ ଲକ୍ ନିଜେ ନିଜେଟେ ଉଲେକିଲି॰ ପେସି ସେୟର୍।
\c 8
\p
\v 1 ମାତର୍ ଯୀଶୁ ଜିତ୍ କପେଲ୍ ସେୟ୍ଣ୍ଡ୍।
\v 2 ଆଡ୍ତଲି ଯୀଶୁ ଆରେତରେକ୍ ମନ୍ଦିର୍ତିନ୍ ୱାନଣ୍ଡ୍, ଆରେ ପାଟିନ୍ ଲକ୍ ଅଣ୍ତୁ॰ କାକେଲ୍ ୱାତାଲିନ୍, ଅଣ୍ଡ୍ ଉଣ୍ତି କେରିନ୍ ଅରୁ॰ ସିକ୍ୟା ସିନଣ୍ଡ୍।
\v 3 ଆରେ ପାରୁସିତିଲି॰ ପେଲ୍ ଆରେ ସାସ୍ତ୍ରିତିଲି॰ ପେଲ୍ ପାରାପଡ୍ ଏରଣ୍ତି ଅକାଲ୍ ଆସ୍ମାଲି॰ ପାତି ୱାରି ଆଦି॰ ନେଣ୍ତିନ୍ ନିଣ୍ତୁସି କେରିନ୍ ଯୀଶୁ॰ ପକେର୍।
\v 4 ଏ ଗୁରୁ, ଇ ଆସ୍ମାଲ୍ ବେବିଚାର୍ କେଦାନ୍ ବେଲେନ୍ ଦାରାପଡ୍ ଏରିମାୟା।
\v 5 ଇ ୱାଡିନେ ଲକୁ॰ କାଣ୍ଡ୍କିଲ୍ ଏୟ୍କି ଆଟି॰ ପାୟିଟ୍ ମାସା ଆମ୍ ଗୁଲୁ॰ ବେବସ୍ତାନ୍ ଆଗିୟା ସିମାଣ୍ଡ୍, ଆଟେକଡ୍ ଇନ୍ ଏନାଦ୍ ପକୁଦାଟ୍ ?
\v 6 ଅର୍ ଏରେ ୱାଡିନ୍ ଅଣ୍ତୁ॰ ବିରଦ୍ରେନ୍ ଅବିଜଗ୍ଟେ ଦସ୍ ପାୟ୍ଏରି॰ ଅଡ୍ତାର୍, ଆଦି॰ ପାୟିଟ୍ ଅଣ୍ତୁ॰ ପରିକ୍ୟା କେଗି॰ ଉଦେସ୍ରେନ୍ ଇଦ୍ ପକେର୍, ମାତର୍ ଯୀଶୁ ସଲୁ ତାୟ୍ପାଏ॰ ୱାନ୍ଦେନା ବାସେନ୍ ସେକାକି॰ ଉଣ୍ତେଣ୍ଡ୍।
\v 7 ମାତର୍ ଅର୍ ଆରେ ଆରେ ପକେର୍, ଯୀଶୁ ତାଲ୍ ତେଟ୍ସି କେରିନ୍ ଅରୁ॰ ପକେଣ୍ଡ୍, ଇମ୍ଗୁଲ୍ ତାନିର୍ଟୁକ୍ ଏର୍ ନିର୍ଦସ୍ ଅଣ୍ଡ୍ ପର୍ତୁମ୍ କାଣ୍ଡ୍ ଏୟିକ୍କାଣ୍ଡ୍।
\v 8 ଆରେତରେକ୍ ଅଣ୍ଡ୍ ସଲୁ ତାୟ୍ପାୟ୍ଏ॰ ବାସେନ୍ ଲେକାକି॰ ଉଣ୍ତେଣ୍ଡ୍।
\v 9 ଆଦ୍ ୱେଞ୍ଜି ଅର୍ ବେଲ୍ ଲକ୍ଟୁକ୍ ଆରାମେ କେୟି ଉକୁର୍ ଉକୁର୍ ଏରି ପେସି ସେନି॰ ଉଣ୍ତେର୍। ୱାୟ୍କେ ଯୀଶୁ ଆରେ ନେଣ୍ତିନ୍ ଆୟ୍ ଆସ୍ମାଲି ମାଟେ।
\v 10 ଯୀଶୁ ତାଲ୍ ତେଟସି ଆଦି॰ ପକେଣ୍ଡ୍, ବୁଡି ଅର୍ ଏଟ୍ ସେୟର୍ ? ଏର୍ ଏନା ଇନୁ॰ ବିଚାର୍ କେୟୁଟର୍ କି ?
\v 11 ଆଦ୍ ପକେଟେ, ଏର୍ ମାନାର୍ ପର୍ବୁ, ଆୟ୍ବେଲ୍ ଯୀଶୁ ପକେଣ୍ଡ୍, ଆନ୍ମେନ୍ ଇନୁ॰ ବିଚାର୍ କେୟାନ୍ ସେନ୍ ଇଣ୍ତିଟୁକ୍ ଆରେ ପାପ୍କାମେ କେମେନ୍।
\v 12 ଯୀଶୁ ଆରେତରେକ୍ ସିକ୍ୟା ସି ପକେଣ୍ଡ୍, ଆନ୍ ଜଗତ୍ଟେ ୱିଣ୍ଡ୍, ଏଣ୍ଡ୍ ଆନ୍ କୁଣ୍ତୁନି ୱାଦାଣ୍ଡ୍, ଅଣ୍ଡ୍ ଏସେଲ୍ ମେନ୍ ସିକାଟ୍ତିନ୍ ମେୟ୍କାଣ୍ଡ୍, ମାତର୍ ଅଣ୍ଡ୍ ଜିୱେଟେ ୱିଣ୍ଡ୍ ପାୟ୍ଏଦାଣ୍ଡ୍।
\v 13 ଆଟେଲ୍ ପାରୁସିତିଲ୍ ଅଣ୍ତୁ॰ ପକେର୍, ଇନ୍ ନିଜ୍ ବିସୟ୍ରେନ୍ ସାକି ସିଗିଦାଟ୍ ଇନ୍ ସାକି ସତ୍ ମାନା।
\v 14 ଯୀଶୁ ଅରୁ॰ ଉତର୍ ସିନଣ୍ଡ୍, ଆନ୍ ଜଦି ନିଜେଟେ ବିସୟ୍ରେନ୍ ସାକି ସି ସେୟ୍ଦାନ୍, ଆଟେକଡ୍ ମେନ୍ ଆନ୍ ସାକି ସତ୍, ଏନାଦି॰ କି ଆନ୍ ଏରେ ବାସେଟୁକ୍ ୱାରିମାୟାନ୍ ଆରେ ଏରେ ବାସେନ୍ ସେୟାନ୍, ଆଦ୍ ପୁୟାନ୍ ମାତର୍ ଆନ୍ ଏରେ ବାସେଟୁକ୍ ୱାଦାନ୍ କି ଏରେ ବାସେନ୍ ସେୟାନ୍, ଆଦ୍ ଇମ୍ଗୁଲ୍ ପୁନାର୍।
\v 15 ଇମ୍ଗୁଲ୍ ଲକ୍ନେ ଏନାବିଚାର୍ କେୟି ସେୟ୍ଦାର୍, ଆନ୍ ଏରେନ୍ ବିଚାର୍ କେୟାନ୍।
\v 16 ମାତର୍ ଆନ୍ ଜଦି ବିଚାର୍ କେଗଡ୍ ଆନେ ବିଚାର୍ ସତ୍, ଏନାଦି॰ କି ଆନ୍ ଆରେ ଆନୁ॰ ସୟ୍ ପାକ୍ ଆବା ମିସ୍ତେନ୍ ବିଚାର୍ କେଦାମ୍।
\v 17 ଆରେ ଇମ୍ଗୁଲ୍ନେ ବେବସ୍ତାନ୍ ମେନ୍ ଲକା ଏରିମାୟା ଇରୁଲ୍ ଲକ୍ନେ ସାକି ସତ୍।
\v 18 ଆନ୍ ନିଜେଟେ ନିଜେଟେ ସାକି ଆରେ ଆନୁ॰ ସୟ୍ ପାକ୍ ଆବା ଆନ୍ ଆରେକୁଟ୍ ସାକି।
\v 19 ଆଟେଲ୍ ଅର୍ ଅଣ୍ତୁ॰ ପକୁ॰ ଉଣ୍ତେର୍, ଇମ୍ ଆବା ଏରଣ୍ତି ? ଯୀଶୁ ଉତର୍ ସିନଣ୍ଡ୍, ଇମ୍ଗୁଲ୍ ଆନୁ॰ ପୁନାର୍ କି ଆନୁ॰ ସୟ୍ ପାକ୍ ଆବା॰ ମେନ୍ ପୁନାର୍, ଆନୁ॰ ଜଦି ପୁନ୍ଗଡ୍ ଆନୁ॰ ସୟ୍ ପାକ୍ ଆବା॰ ମେନ୍ ପୁଟର୍ମେନ୍।
\v 20 ଅଣ୍ଡ୍ ମନ୍ଦିର୍ ତାନିର୍ ସିକ୍ୟା ସିଦାନ୍ବେଲ୍ ଡାବୁ ପେଡି ଇରଣ୍ତି ବାସେ କାକେଲ୍ ଇ ପାଟିଟେ ପାଟେ ପକେଣ୍ଡ୍, ମାତର୍ ଏର୍ ଅଣ୍ତୁ॰ ପାତୁଟର୍। ଏନାଦି॰ କି ଅଣ୍ତୁନେ ବେଲା ଆୟ୍ ଆରେକ୍ ୱାରାଦିମାଟେ।
\v 21 ଆୟ୍ ବେଲେନ୍ ଅଣ୍ଡ୍ ଆରେତରେକ୍ ଅରୁ॰ ପକେଣ୍ଡ୍, ଆନ୍ ସେନିଦାନ୍ ଆରେ ଇମ୍ଗୁଲ୍ ଆନୁ॰ କାଣ୍ଡ୍ ତାର୍ ଆରେ ନିଜେନ୍ ନିଜେଟେ ପାପ୍ତୁନ୍ ସାଦାର୍, ଆନ୍ ଏରେମାନ୍ ସେନ୍ଦାନ୍ ଇମେ ଆମାନ୍ ୱାରି॰ ଅଡାର୍।
\v 22 ଆଦି॰ ଜିଉଦିତିଲ୍ ପକୁ॰ ଉଣ୍ତେର୍, ଇୟଣ୍ଡ୍ ଏନା ସାୟିସେୟାନ୍ ଏଞ୍ଜି ପକୁଦାଣ୍ଡ୍, ଆନ୍ ଏରେମାନ୍ ସେୟାନ୍ ଇମ୍ଗୁଲ୍ ଆଲ୍ ୱାରି॰ ଅଡାର୍ ଏଞ୍ଜି ?
\v 23 ଆୟ୍ ବେଲ୍ ଅଣ୍ଡ୍ ଅରୁ॰ ପକେଣ୍ଡ୍, ଇମ୍ଗୁଲ୍ ଇ ବାସେଟୁକ୍ ଏରିମାୟାର୍, ଆନ୍ ପୟ୍ତାଟୁକ୍ ଏରେମାନ୍, ଇମ୍ଗୁଲ୍ ଇ ଜଗତ୍ଟେ ଲକ୍, ଆନ୍ ଇ ଜଗତ୍ଟନ୍ ଏରାନ୍।
\v 24 ଆନ୍ ଇମ୍ଗୁଲୁ॰ ଇଦ୍ ପକେନ୍, ଇମ୍ଗୁଲ୍ ଜେ ନିଜେନ୍ ନିଜେଟେ ପାପ୍ତୁନ୍ ସାଦାର୍, ଏନାଦି॰ କି ଆନ୍ ଜେ ଆୟ୍ ଅଣ୍ଡ୍ ଇଦ୍ ଇମ୍ଗୁଲ୍ ବିସ୍ୱାସ୍ କେୟାକଡ୍ ନିଜ୍ ନିଜ୍ ପାପ୍ତୁନ୍ ସାଦାର୍।
\v 25 ଆଟେଲ୍ ଅଣ୍ତୁ॰ ଅର୍ ପକେର୍, ଇନ୍ ଏଣ୍ଡ୍ ? ଯୀଶୁ ଅରୁ॰ ପକେଣ୍ଡ୍, ଆନ୍ ଆଗାଡିଟୁ॰ ପକି ୱାରିଦାନ୍ ଆନ୍ ଅଣ୍ତି।
\v 26 ଇମ୍ଗୁଲ୍ନେ ବିସୟ୍ରେନ୍ ପାଟେ ପକୁ॰ ଆରେ ବିଚାର୍ କେଗି॰ ଆନେ ପେରିନ୍ ବିସୟ୍ମାୟା। ଏ॰ଗଡ୍ମେନ୍ ଆନୁ॰ ସୟ୍ ପାକ୍ ସତ୍ ଟଣ୍ଡ୍ ଆନ୍ ଅଣ୍ତୁ॰ ପେଲ୍‍ଟୁକ୍ ଏନାଦ୍ ଏନାଦ୍ ୱେଟନ୍, ଆୱ୍ ପାଟି॰ ଜଗତୁ॰ ୱେଣ୍ତୁକିଦାନ୍।
\v 27 ଅଣ୍ଡ୍ ଜେ ଆବା॰ ବିସୟ୍ରେନ୍ ଅରୁ॰ ପକିମାଟଣ୍ଡ୍ ଇଦ୍ ଅର୍ ବୁଜ୍ଏରି॰ ଅଡୁଟର୍।
\v 28 ଆଟେଲ୍ ଯୀଶୁ ପକେଣ୍ଡ୍, ଏରେ ବେଲ୍ ଇମ୍ଗୁଲ୍ ନର୍ସିଣ୍ତି॰ ପୟ୍ତାନ୍ ସିଣ୍ତୁ ସିୟେଦା, ଆୟ୍ ବେଲେନ୍ ଆନ୍ ଜେ ଆୟଣ୍ଡ୍, ଆରେ ଆନ୍ ନିଜ୍ଟୁକ୍ ଏନାଦ୍ କେୟାନ୍, ଅବା ଆନୁ॰ ଏରେ ୱାଡିନ୍ ସିକ୍ୟା ସିନଣ୍ଡ୍, ଆୟ୍ ୱାଡିନ୍ ଇ ପାଟିଟେ ପାଟେ ପକୁଦାନ୍ ଇଦ୍ ଇମ୍ଗୁଲ୍ ପୁୟାର୍।
\v 29 ଆନୁ॰ ସୟ୍ ପାକ୍ ଆନ୍ନା ମାୟାଣ୍ଡ୍, ଅଣ୍ଡ୍ ଆନୁ॰ କରେ॰ କେୟି ସାକାରୁଟଣ୍ଡ୍, ଏନାଦି॰ କି ଆନ୍ ପାଟିନ୍ ବେଲେନ୍ ଅଣ୍ତୁନେ କିର୍ଦେଟେ କାମେ କେଦାନ୍।
\v 30 ଅଣ୍ଡ୍ ଇ ପାଟିଟେ ପାଟେ ପକ୍ତାଲିନ୍ ପେ॰ଗୁର୍ତିଲ୍ ଲକ୍ ଅଣ୍ତୁ ପେଲ୍ ବିସ୍ୱାସ୍ କେନର୍।
\v 31 ଯୀଶୁ ଅଣ୍ତୁ॰ ପେଲ୍ ବିସ୍ୱାସ୍ କେଦାନ୍ ଜିଉଦିତିଲି॰ ପକେଣ୍ଡ୍, ଜଦି ଇମ୍ଗୁଲ୍ ଆନେ ବାକ୍ୟ ପେଲ୍ ସେୟ୍ ଦାର୍, ଆଟେକଡ୍ ସତ୍ ରେନ୍ ଇମ୍ ଆନେ ସିସୁତୁଲ୍,
\v 32 ଆରେ ଇମ୍ଗୁଲ୍ ସତୁ॰ ପୁୟାର୍ ଆରେ ଆୟ୍ ସତ୍ଇମୁ॰ ମୁକ୍ତି କେଦା।
\v 33 ଅର୍ ଅଣ୍ତୁ॰ ଉତର୍ ସିନର୍, ଆମ୍ ଗୁଲ୍ ଅବ୍ରାମ୍ନେ ଗୁଲ୍ଟର୍ ଆରେ ଆମ୍ ଏସେଲ୍ ମେନ୍ ଏର୍ନେ ଦାସ୍ ଏରାମ୍। ଆଟେକଡ୍ ଇମ୍ଗୁଲ୍ ମୁକ୍ତି ଏଦାର୍ ଏଞ୍ଜି ଏରେ ୱାଡିନ୍ ପକୁଦାଟ୍ ?
\v 34 ଯୀଶୁ ଅରୁ॰ଗ ଉତର୍ସିନଣ୍ଡ୍ ସତ୍ ସତ୍ ଆନ୍ ଇମୁ॰ ପକୁଦାନ୍, ଏଣ୍ଡ୍ ପାପ୍ କେଦାଣ୍ଡ୍, ଅଣ୍ଡ୍ ପାପ୍ଟେ ଦାସ୍ ଏଦାଣ୍ଡ୍।
\v 35 ଦାସ୍ ପାଟିନ୍ ଦିନ୍ ଉଲେନ୍ ମାନାଣ୍ଡ୍, ମାତର୍ ସିଣ୍ଡ୍ ପାଟିନ୍ ଦିନ୍ ସେୟ୍ ଦାଣ୍ଡ୍।
\v 36 ସିଣ୍ଡ୍ ଜଦି ଇମୁ॰ ମୁକ୍ତି କେଦାଣ୍ଡ୍, ଆଟେକଡ୍ ଇମ୍ଗୁଲ୍ ସତ୍ ରେନ୍ ମୁକ୍ତି ଏଦାର୍।
\v 37 ଆନ୍ ପୁୟାନ୍ ଜେ ଇମ୍ଗୁଲ୍ ଅବ୍ରାମ୍ମୁ॰ ଗୁଲ୍ଟର୍ ଏ॰ଗଡ୍ ମେନ୍ ଇମ୍ଗୁଲ୍ ଆନୁ॰ ଆଟିକାରି॰ ପାୟିଟ୍ ଇଚା କେଦାର୍, ଏନାଦି॰ କି ଆନେ ବାକ୍ୟ ଇମ୍ଗୁଲ୍ନେ ଗର୍ବେନ୍ ମାନି॰ ବାସେ ତଣ୍ତା।
\v 38 ଆନ୍ ଆବା॰ କାକେଲ୍ଟୁକ୍ ଏନାଦ୍ ଏନାଦ୍ ସୁଡିମାନ୍, ଆଦ୍ ପାଟିନ୍ ପକୁଦାନ୍, ଇମ୍ଗୁଲ୍ ମେନ୍ ଇମ୍ ଆବା॰ ପେଲ୍‍ଟୁକ୍ ଏନାଦ୍ ଏନାଦ୍ ୱେଞ୍ଜିମାର୍ ଆଦ୍ ପାଟିନ୍ କେଦାର୍।
\v 39 ଅର୍ ଅଣ୍ତୁ॰ ଉତର୍ସିନର୍, ଅବ୍ରାମ୍ ଆମ୍ ଗୁଲୁନେ ଆବା। ଯୀଶୁ ଅରୁ॰ ପକେଣ୍ଡ୍, ଜଦି ଇମ୍ ଅବ୍ରାମ୍ନେ ସିଣ୍ତିଲ୍ ଆଟେକଡ୍ ଅବ୍ରାମ୍ନେ କାମେକେର୍ମେନ୍।
\v 40 ଆନ୍  ମାପୃ॰ ପେଲ୍‍ଟୁକ୍ ୱେଞ୍ଜିମାଣ୍ଡ୍ ଆୟ୍ ସତ୍ ଆନ୍ ଇମୁ॰ ପକେନ୍ ମାତର୍ ଇମ୍ ଇଣ୍ତି ଆନୁ॰ ୱାଟେତେନ୍ ଆଟିକାରି॰ ପାୟିଟ୍ ଚେସ୍ଟା କେଗିଦାର୍, ଅବ୍ରାମ୍ ଇୱାଡିଟେ କାମେ କେୟୁଟଣ୍ଡ୍।
\v 41 ଇମ୍ଗୁଲ୍ ଇମ୍ ଆବାନେ କାମେଲ୍ ପାଟିନ୍ କେଗିଦାର୍, ଅର୍ ଅଣ୍ତୁ॰ ପକେର୍, ଆମ୍ ଗୁଲ୍ ବେବିଚାର୍ଟୁକ୍ ଜାତ୍ ଏରାମ୍, ଆମ୍ ଗୁଲ୍ନେ ଉକୁର୍ ମାତର୍ ଆବା, ଅଣ୍ଡ୍  ମାପୃ।
\v 42 ଯୀଶୁ ଅରୁ॰ ପକେଣ୍ଡ୍,  ମାପୃ ଜଦି ଇମ୍ଗୁଲ୍ନେ ଆବା ଏ॰ଗଡ୍ ଇମ୍ ଆନୁ॰ ଲାଡ୍ କେନର୍ ମେନ୍। ଏନାଦି॰ କି ଆନ୍  ମାପୃ॰ ପେଲ୍‍ଟୁକ୍ ୱାନନ୍, ମାତର୍ ଅଣ୍ଡ୍ ଆନୁ॰ ସୟ୍ ତଣ୍ଡ୍।
\v 43 ଇମ୍ଗୁଲ୍ ଏନାଦି॰ ଆନ୍ ପାଟେ॰ ବୁଜ୍ ଏରାର୍ ? ଏନାଦି॰ କି ଇମ୍ଗୁଲ୍ତାନ୍ ଆନ୍ ବାକ୍ୟ ୱେନି॰ ଅଡା ମାନ୍ଦାର୍।
\v 44 ଇମ୍ଗୁଲ୍ ଇମେ ଆବା ସୟ୍ତାନ୍ ପେଲ୍‍ଟୁକ୍ ଜାତ୍ ଏରି ମାୟାର୍, ଆରେ ଇମ୍ଗୁଲ୍ନେ ଆବାନେ କାମେ ସାଦନ୍ କେଗି॰ ଇମ୍ଗୁଲ୍ନେ ଇଚା। ଅଣ୍ଡ୍ ଆଗାଡିଟୁକ୍ ନର୍ମାରୁ, ଆରେ ଅଣ୍ତୁନ୍ ପେଲ୍ ସତ୍ ମାନା। ଏରେ ବେଲ୍ ମିଚ୍ ପକ୍ଦାଣ୍ଡ୍ ଆୟ୍ ବେଲେନ୍ ନିଜ୍ ପେଲ୍‍ଟୁକ୍ ପକ୍ଦାଣ୍ଡ୍, ଏନାଦି॰ କି ଅଣ୍ଡ୍ ମିତ୍ୟାବାଦି ଆରେ ମିତ୍ୟାବାଦିଟେ ଆବା।
\v 45 ମାତର୍ ଆନ୍ ସତ୍ ପକ୍ତାଲିନ୍ ଇମ୍ ବିସ୍ୱାସ୍ କେୟାର୍।
\v 46 ଆନ୍ ପେଲ୍ ପାପ୍ ମାୟାଏଞ୍ଜି ଇମ୍ଗୁଲ୍ ତାନିର୍ଟୁକ୍ ଏର୍ ତଟୁକ୍ ଅଡ୍ତାର୍ କି ? ଆନ୍ ସତ୍ ପଗଡ୍ ମେନ୍ ଇମ୍ ଏନାଦି॰ ବିସ୍ୱାସ୍ କେୟାର୍ ?
\v 47 ଏର୍  ମାପୃ॰ ପେଲ୍‍ଟୁକ୍ ଜାତ୍, ଅର୍  ମାପୃ ପକଣ୍ତି ପାଟେ ୱେୟାର୍। ଏନାଦି॰ ଇମ୍ଗୁଲ୍ ୱେନାର୍ କି ଇମ୍ଗୁଲ୍  ମାପୃ॰ ପେଲ୍‍ଟୁକ୍ ଜାତ୍ ଏରାର୍।
\v 48 ଜିଉଦିତିଲ୍ ଅଣ୍ତୁ॰ ଉତର୍ ସିନର୍, ଇନ୍ ଜେ, ଉକୁର୍ ସମିରନିୟ ଆରେ ଇନୁ॰ ଜେ ବୁତ୍ ପାତିମାୟା, ଇଦ୍ ଏନା ଆମ୍ ସତ୍ ପକାମ୍ କି ?
\v 49 ଯୀଶୁ ଉତର୍ ସିନଣ୍ଡ୍, ଆନୁ॰ ବୁତ୍ପାତା, ମାତର୍ ଆନ୍ ଆନେ ଆବା॰ ସନ୍ ମାନ୍ ସିଦାନ୍, ଆରେ ଇମ୍ଗୁଲ୍ ଆନୁ॰ ସନ୍ ମାନ୍ ସିୟାର୍।
\v 50 ମାତର୍ ଆନ୍ ନିଜେଟେ ଗଉରବ୍ କାଣ୍ଡ୍ପାନ୍ ମାତର୍ ଗଉରବ୍ କାଣ୍ଡ୍ପାକ୍ ଆରେ ବିଚାର୍ କେୟାର୍ ଉକୁର୍ ମାୟାଣ୍ଡ୍।
\v 51 ଆନ୍ ଇମୁ॰ ସତ୍ ପକୁଦାନ୍, ଏଣ୍ଡ୍ ଜଦି ଆନେ ବାକ୍ୟ ପାଲନ୍ କେଦାଣ୍ଡ୍, ଆଟେକଡ୍ ଅଣ୍ଡ୍ ମୁଲ୍କେନ୍ ଏସେଲ୍ ମେନ୍ ମର୍ନୁ॰ ସୁଡାଣ୍ଡ୍।
\v 52 ଇ ବେଲା ଜିଉଦିତିଲ୍ ଅଣ୍ତୁ॰ ପକେର୍, ଇଣ୍ତି ଆମ୍ ଗୁଲ୍ ପୁଟମ୍ ଜେ, ଇନୁ॰ ବୁତ୍ ପାତିମାୟା। ଅବ୍ରାମ୍ ଆରେ ବାବବାଦିତିଲ୍ ସାୟିମାୟାର୍, ଆରେ ଇନ୍ ପକୁଦାଟ୍ ଏର୍ ଜଦି ଆନ୍ ବାକ୍ୟ ପାଲନ୍ କେଦାର୍, ଆଟେକଡ୍ ଅଣ୍ଡ୍ ମଲ୍କେନ୍ ଏସେଲ୍ ମେନ୍ ସାୟାଣ୍ଡ୍ ଏଞ୍ଜି।
\v 53 ଇନ୍ ଏନା ଆମ୍ ଗୁଲ୍ନେ ଆବା ଅବ୍ରାମ୍ ପେଲ୍‍ଟୁକ୍ ବେର୍ଟଟ୍ କି ? ଅଣ୍ଡ୍ ତାନ୍ ସାନଣ୍ଡ୍, ବାବବାଦିତିଲ୍ ମେନ୍ ସାନର୍, ଇନ୍ ନିଜେନି॰ ଏଣ୍ଡ୍ ଏଞ୍ଜି ପକୁଦାଟ୍ ?
\v 54 ଯୀଶୁ ଉତର୍ ସିନଣ୍ଡ୍, ଆନ୍ ଜଦି ନିଜେନି॰ ଗଉରବ୍ କେୟେଟି ସେୟ୍ଦାନ୍ ଆଟେକଡ୍ ଆନେ ଗଉରବ୍ ଏନାଦ୍ ମାନା। ଆନେ ଏରେ ଆବା॰ ଇମ୍ଗୁଲ୍  ମାପୃ ଏଞ୍ଜି ପକୁଦାର୍, ଅଣ୍ଡ୍ ଆନେ ଗଉରବ୍ କେୟିମାଣ୍ଡ୍।
\v 55 ଇମ୍ଗୁଲ୍ ଅଣ୍ତୁ॰ ପୁନାର୍, ମାତର୍ ଆନ୍ ଅଣ୍ତୁ॰ ପୁନାର୍, ଆରେ ଆନ୍ ଅଣ୍ତୁ॰ ପୁୟାନ୍, ଆରେ ଆନ୍ ଅଣ୍ତୁ॰ ପୁନାନ୍ ଏଞ୍ଜି ପକ୍ଦାନ୍, ଆଟେକଡ୍ ଆନ୍ ଇମ୍ଗୁଲୁ॰ ୱାଡେନ୍ ମିତ୍ୟାବାଦି ଏଦାନ୍। ମାତର୍ ଆନ୍ ଅଣ୍ତୁ॰ ପୁୟା॰ ଆରେ ଆଣ୍ତୁନେ ବାକ୍ୟ ପାଲନ୍ କେଦାନ୍।
\v 56 ଇମ୍ଗୁଲ୍ନେ ଆବା ଅବ୍ରାମ୍ ଆନେ ଦିନି॰ ସୁଡୁ॰ ଆସାରେନ୍ ଉଲାସ୍ କେନଣ୍ଡ୍ ଆରେ ଅଣ୍ଡ୍ ଆଦ୍ ସୁଡି କିର୍ଦେ ଏନଣ୍ଡ୍।
\v 57 ଆଟେଲ୍ ଜିଉଦିତିଲ୍ ଅଣ୍ତୁ॰ ପକେର୍, ଇନୁ॰ ତାନ୍ ଇ ଆରେକ୍ ପଚାସ୍ ବରସ୍ ଏରାଦି, ଇନ୍ ଏନା ଅବ୍ରାମୁ॰ ସୁଡିମାଟ୍ କି ?
\v 58 ଜାସୁ ଅରୁ॰ ପକେଣ୍ଡ୍, ଆନ୍ ଇମୁ॰ ସତ୍ ପକୁଦାନ୍, ଅବ୍ରାମ୍ନେ ଜନମ୍ ଆଗାଡିଟୁକ୍ ଆନ୍ ମାୟାନ୍।
\v 59 ଇ ପାଟେ ୱେଞ୍ଜି ଅଣ୍ତୁ॰ ପୟ୍ତାନ୍ ଏୟ୍କି॰ ପାୟିଟ୍ କାଣ୍ଡ୍କିଲ୍ ପାତେର୍, ମାତର୍ ଯୀଶୁ ଗୁପତ୍ରେନ୍ ମନ୍ଦିର୍ଟୁକ୍ ପେସି ସେୟଣ୍ଡ୍।
\c 9
\p
\v 1 ଯୀଶୁ ସେୟାନ୍ ବେଲ୍ ଉକୁର୍ ଜନମ୍ଟୁକ୍ ଗୁଡିଟଣ୍ତୁମ୍ ସୁଡେଣ୍ଡ୍।
\v 2 ଆରେ ଆଣ୍ତୁନେ ସିସୁତୁଲ୍ ଅଣ୍ତୁ॰ ପକେର୍, ଏ ଗୁରୁ, ଏର୍ ପାପ୍ କାମେ କେୟି ମାନ୍ତାଲିନ୍ ଇୟଣ୍ଡ୍ ଗୁଡି ଏରି ଜନମ୍ ଏନଣ୍ଡ୍ ? ନିଜେନ୍ କି ଇୟଣ୍ଡ୍ନେ ଆବା ଆୟାକେୟି ମାନ୍ତାଲିନ୍ ?
\v 3 ଯୀଶୁ ଉତର୍ ସିନଣ୍ଡ୍, ଇୟଣ୍ଡ୍ କି ଇୟଣ୍ଡ୍ନେ ଆବା ଆୟା କେୟାର୍ ମାତର୍  ମାପୃନେ କାମେ ଏଟେନ୍ ଇୟଣ୍ତୁ॰ ପେଲ୍‍ଟୁକ୍ ଡାଣ୍ତେନ୍ ପେତା, ଆଦି॰ ପାୟିଟ୍ ଇଦ୍ ଗଟ୍ ଏନେ।
\v 4 ଦିନ୍ ମାନୁନ୍ ମାନୁନ୍ ଆନୁ॰ ସୟ୍ ପାକ୍ ନେ କାମେ କେଗି॰ ଆମ୍ ଗୁଲୁ॰ ଦରକାର୍, ସିକାଟ୍ ୱାରିଦା ଆୟ୍ ବେଲ୍ ଏର୍ ମେନ୍ କାମେ କେଗି॰ ଅଡାର୍।
\v 5 ଆନ୍ ଏରେ ଆରେକ୍ ଜଗତ୍ତୁନି ମାୟାନ୍, ଆୟ୍ ଆରେକ୍ ଜଗତ୍ଟେ ୱିଣ୍ଡ୍।
\v 6 ଇଦ୍ ପକି ବାସେନ୍ ନେଉଡ୍ ଉସି, ଆୟ୍ ନେଉଡ୍ନା କାଦ କେନଣ୍ଡ୍, ଆରେ ଅଣ୍ତୁନେ ଜଡେକ୍ କାନୁଲ୍ତୁନ୍ କାଦ୍ ମେତି ସି ଅଣ୍ତୁ॰ ପକେଣ୍ଡ୍, 'ସେନ୍
\v 7 ସିଲଅ ବନ୍ଦ୍ତୁନ୍ ସେଞ୍ଜି ନରି ଏର୍' (ଅନୁବାଦ୍ କେଗଡ୍ ଇଦିନେ ଅରତ୍ ପେରିତ୍)। ଆଟେଲ୍ ଅଣ୍ଡ୍ ସେଞ୍ଜି ନରି ଏନଣ୍ଡ୍ ଆରେ କାନୁଲ୍ ସୁଡି ଉଲେନ୍ ପେସି ସେୟାଣ୍ଡ୍।
\v 8 ଆଦି॰ କାକେଲ୍ଟେ ଲକ୍ ଆରେ ଏରେ ଲକ୍ ଅଣ୍ଡ୍ ଆଗାଡି ବିକ୍ ପର୍ପୁଣ୍ତି॰ ସୁଡିମାଟର୍ ଅର୍ ପକେର୍, ଏଣ୍ଡ୍ କି ଉଣ୍ତି ବିକ୍ ପରୁକିନଣ୍ଡ୍, ଇୟଣ୍ଡ୍ ଏରାଣ୍ଡ୍ କି ?
\v 9 ଏର୍ ଏର୍ ପକେର୍, ଇୟଣ୍ଡ୍ ଅଣ୍ତି, ଆରେ ଏର୍ ଏର୍ ପକେର୍, ଇୟଣ୍ଡ୍ ଅଣ୍ତୁ॰ ୱାଡିନ୍। ଆୟ୍ ଅଣ୍ଡ୍ ପକେଣ୍ଡ୍, ଆନ୍ ଅଣ୍ତି,
\v 10 ଆଟେଲ୍ ଅର୍ ଅଣ୍ତୁ॰ ପକେର୍, ଆଟେକଡ୍ ଇନ୍ କାନୁଲ୍ ଏରେ ୱାଡିନ୍ ତାୟ୍ସି ଏନେ।
\v 11 ଅଣ୍ଡ୍ ଉତର୍ ସିନଣ୍ଡ୍, ଏରୁ॰ କି ଯୀଶୁ ଏଞ୍ଜି ପକ୍ଦାର୍, ଅଣ୍ଡ୍ କାଦ କେୟି ଆନ୍ ଜଡେକ୍ କାନୁଲ୍ତୁନ୍ ମେତି ସିନଣ୍ଡ୍, ଆରେ ଆନୁ॰ ପକେଣ୍ଡ୍, ସିଲଅ ବନ୍ଦ୍ତୁନ୍ ସେଞ୍ଜି ନରି ଏର୍, ଆଟେଲ୍ ଆନ୍ ସେଞ୍ଜି ନରି ଏନନ୍ ଆରେ ସୁଡୁ॰ ଆଡ୍ତନ୍।
\v 12 ଅର୍ ଅଣ୍ତୁ॰ ପକେର୍, ଅଣ୍ଡ୍ ଏରଣ୍ତି ? ଅଣ୍ଡ୍ ପକେଣ୍ଡ୍, ଆନ୍ ପୁନାନ୍।
\v 13 ଏଣ୍ତେ ଆଗାଡି ଗୁଡି ମାଟଣ୍ଡ୍, ଅଣ୍ତୁ॰ ପାରୁସିତିଲି॰ ପେଲ୍ ଇନ୍ଦରେର୍।
\v 14 ଯୀଶୁ ଏରେ ସିରିସ୍ କାଦ୍ କେୟି ଅଣ୍ତୁନେ କାନୁଲ୍ ମେର୍ସି ତାୟ୍ସି ସିନଣ୍ଡ୍ ଆୟ୍ ଦିନ୍ ବିସ୍ରାମ୍ବାର୍ ମାଟେ।
\v 15 ଅଣ୍ଡ୍ ଏରେ ୱାଡିନ୍ କାନୁଲ୍ ସୁଡୁ॰ ଅଡ୍ତଣ୍ଡ୍ ଇଦ୍ ପାରୁସିତିଲ୍ ମେନ୍ ଅଣ୍ତୁ॰ ଆରେତରେକ୍ ପକୁ॰ ଉଣ୍ତେର୍। ଆଟେଲ୍ ଅଣ୍ଡ୍ ଅରୁ॰ ପକେଣ୍ଡ୍, ଅଣ୍ଡ୍ ଆନ୍ କାନୁଲ୍ତୁନ୍ କାଦ୍ ମାରୁସିନଣ୍ଡ୍, କୁଣ୍ତେଲ୍ ଆନ୍ ନରି ଏନନ୍ ଆରେ ସୁଡୁ॰ ଅଡୁତନ୍।
\v 16 ଆଟେଲ୍ ପାରୁସିତିଲି॰ ପେଲ୍‍ଟୁକ୍ ଏର୍ ଏର୍ ପକେର୍, ଅଣ୍ଡ୍  ମାପୃ॰ ପେଲ୍‍ଟୁକ୍ ୱାରାଣ୍ଡ୍, ଏନାଦି॰ କି ଅଣ୍ଡ୍ ବିସ୍ରାମ୍ବାର୍ ମାନ୍ ଏରାଣ୍ଡ୍। ଆରେ ଏର୍ ଏର୍ ପକେର୍, ପାପି ଲକ୍ ଏରେ ୱାଡିନ୍ କାବା କାମେଲ୍ କେଗି॰ ଅଡ୍ତାଣ୍ଡ୍ ? ଇ ୱାଡିନ୍ ଅରୁ॰ ତାନିର୍ ଗେଂଡା ଏରି ସେଣ୍ଡ୍।
\v 17 ଆଦି॰ ଅର୍ ଆରେତରେକ୍ ଆୟ୍ ଗୁଡିଟଣ୍ତୁ॰ ପକେର୍, ଏଣ୍ଡ୍ ଇନେ କାନୁଲ୍ ତାୟ୍ଟଣ୍ଡ୍ ଅଣ୍ତୁ॰ ବିସୟ୍ରେନ୍ ଇନ୍ ଏନାଦ୍ ପକ୍ଦାଟ କି ? ଅଣ୍ଡ୍ ପକେଣ୍ଡ୍, ଅଣ୍ଡ୍ ଉକୁର୍ ବାବବାଦି।
\v 18 ଅଣ୍ଡ୍ ଉକୁର୍ ଗୁଡି ମାଟଣ୍ଡ୍ ଆରେ ଏଟେନ୍ କାନୁଲ୍ ସୁଡୁ॰ ଅଡ୍ତଣ୍ଡ୍, ଅଣ୍ତୁନେ ତାମିୟା ତାମ୍ବା॰ ଅର୍ଗି ପକି ସୁଡା ଆରେକ୍, ଅଣ୍ତୁନେ ବିସୟ୍ରେନ୍ ଜିଉଦିତିଲ୍ ବିସ୍ୱାସ୍ କେୟୁଟର୍।
\v 19 ଅର୍ ଅଣ୍ତୁ॰ ତାମିଆ ତାମ୍ବା॰ ପକେର୍, ଇୟଣ୍ଡ୍ ଇମ୍ ସେପାଲ୍ କି ? ଏଣ୍ଡ୍ ଗୁଡି ଏରି ଜନମ୍ ଏରି ମାଟଣ୍ଡ୍ ଏଞ୍ଜି ଇମ୍ ପକ୍ଦାର୍, ଇୟଣ୍ଡ୍ ଏନା ଆୟ୍ ସେପାଲ୍ କି ? ଆଟେକଡ୍ ଅଣ୍ଡ୍ ଏନେତ୍ ସୁଡୁ॰ ଅଡ୍ତଣ୍ଡ୍।
\v 20 ଆଟେଲ୍ ଅଣ୍ତୁନେ ତାମିଆ ତାମ୍ବା ଉତର୍ ସିନର୍, ଆମ୍ ପୁୟାମ୍ ଇୟଣ୍ଡ୍ ଆମ୍ ସେପାଲ୍, ଅଣ୍ଡ୍ ଗୁଡିଏରି ଜନମ୍ ଏରିମାଟଣ୍ଡ୍, ଇଦ୍ ଆମ୍ ପୁୟାମ୍।
\v 21 ମାତର୍ ଅଣ୍ଡ୍ ଇଣ୍ତି ଏଟେନ୍ ସୁଡେନ୍ ଆଦ୍ ଆମ୍ ପୁନାମ୍, ଅଣ୍ତୁ॰ଗି ପକୁର୍, ଅଣ୍ଡ୍ ତାନ୍ ବୟସ୍ ଏରିମାଣ୍ଡ୍ ଅଣ୍ଡ୍ ନିଜେନ୍ ପାଟେ ପକ୍ଦାନ୍।
\v 22 ଅଣ୍ତୁନେ ତାମିୟା ତାମ୍ବା ଜିଉଦିତିଲ୍ନେ ନାର୍ନା ଇପାଟେ ପକେର୍, ଜଦି ଏର୍ ଅଣ୍ତୁ॰ କୀଷ୍ଟ ଏଞ୍ଜି ପକ୍ଦାଣ୍ଡ୍, ଆଟେକଡ୍ ଅଣ୍ତୁ॰ ପାର୍ତନା ଉଲେଟୁକ୍ ପେପ୍ସି ସିଗି॰ ଏଦା ଆୟ୍ ଏଞ୍ଜି ଆୟ୍ ଆଗାଡି ତିର୍ ଏରିମାଟର୍।
\v 23 ଆଦି॰ ପାୟିଟ୍ ଅଣ୍ତୁନେ ତାମିଆ ତାମ୍ବା ପକେର୍, ଅଣ୍ତୁନେ ବୟସ୍ ଏରିମାୟା ଅଣ୍ତୁ॰ ପକୁର୍ ଏଞ୍ଜି ପକେର୍, ଅଣ୍ତୁନେ ବୟସ୍ ଏରିମାୟା ଅଣ୍ତୁ॰ ପକୁର୍ ଏଞ୍ଜି।
\v 24 ଅର୍ ଆୟ୍ ଗୁଡି ମାନାକି॰ ଦୁତିୟ୍ତର୍ ଅର୍ଗି ପକେର୍,  ମାପୃ॰ ଗଉରବ୍ ସି, ଯୀଶୁ ଜେ ଉକୁଟ୍ ପାପି ଆଦ୍ ଆମ୍ ଗୁଲ୍ ପୁୟାମ୍।
\v 25 ଆୟ୍ ବେଲ୍ ଅଣ୍ଡ୍ ଉତର୍ ସିନଣ୍ଡ୍, ଅଣ୍ଡ୍ ପାପି କି ମାନା ଆଦ୍ ଆନ୍ ପୁନାନ୍, ଆନ୍ ଉକୁଟ୍ ବିସୟ୍ ପୁୟାନ୍, ଆନ୍ ଆଗାଡି ଗୁଡି ମାଟନ୍, ଇଣ୍ତି ସୁଡୁ॰ ଅଡୁକିଦାନ୍।
\v 26 ଆଦି॰ ଅର୍ ଅଣ୍ତୁ॰ ପକେର୍, ଅଣ୍ଡ୍ ଇନୁ॰ ଏନା କେନଣ୍ଡ୍ କି ? ଅଣ୍ଡ୍ ଏଟେନ୍ ଇନ୍ କାନୁଲ୍ ତାୟ୍ସି ସିନଣ୍ଡ୍ ?
\v 27 ଅଣ୍ଡ୍ ଅରୁ॰ ଉତର୍ ସିନଣ୍ଡ୍, ଆନ୍ ପକି ପଲେନ୍ନି, ଆରେ ଇମ୍ଗୁଲ୍ ୱେଟର୍ନି, ଏନାଦି॰ ଆରେତରେକ୍ ୱେନି॰ ଇଚା କେଗିଦାର୍ ? ଇମ୍ ମେନ୍ ଏନା ଅଣ୍ତୁନେ ସିସୁତୁଲ୍ ଏରି॰ ଇଚା କେଗିଦାର୍ କି ?
\v 28 ଆଟେଲ୍ ଅଣ୍ତୁ॰ ଅର୍ ଉଡାସି ପକେର୍, ଇନ୍ ଅଣ୍ତୁନେ ସିସୁ, ମାରତ୍ ଆମ୍ ସାମାନେ ସିସୁତୁଲ୍।
\v 29 ଆମ୍ ଗୁଲ୍ ପୁୟାମ୍ ଜେ ମସା॰  ମାପୃ ପାଟେ ପକିମାଣ୍ଡ୍, ମାତର୍ ଇୟଣ୍ଡ୍, ଏରେମାଟୁକ୍ ୱାରିମାଣ୍ଡ୍, ଆଦ୍ ଆମ୍ ଗୁଲ୍ ପୁନାମ୍।
\v 30 ଅଣ୍ଡ୍ ଅରୁ॰ ଉତର୍ ସିନଣ୍ଡ୍, ଆୟ୍ ଅଣ୍ଡ୍ ଆନ୍ କାନୁଲ୍ ତାୟ୍ସି ସିନଣ୍ଡ୍, ଆରେ ଅଣ୍ଡ୍ ଏରେ ମାଟୁକ୍ ୱାରିମାଣ୍ଡ୍, ଆଦ୍ ଇମ୍ଗୁଲ୍ ପୁନାର୍, ଇଦ୍ ତାନ୍ କାବା ପାଟେ।
\v 31  ମାପୃ ଜେ ପାପି ଲକ୍ନେ ପାଟେ ୱେନାଣ୍ଡ୍ ଇଦ୍ ଆମ୍ ଗୁଲ୍ ପୁୟାମ୍, ମାତର୍ ଏଣ୍ଡ୍  ମାପୃନେ ବକ୍ତ ଏରି ଅଣ୍ତୁନେ ଇଚା ସାଦନ୍ କେଦାଣ୍ଡ୍ ଅଣ୍ତୁନେ ପାଟେ ୱେୟାଣ୍ଡ୍।
\v 32 ଏଣ୍ଡ୍ କି ଜନମ୍ ଗୁଡିନେ କାନୁଲ୍ ତାୟ୍ତଣ୍ଡ୍, ଇଦ୍ ତାନ୍ ଏସେଲ୍ ମେନ୍ ୱେଞ୍ଜି ଏରାଦି ମାଟେ।
\v 33 ଇୟଣ୍ଡ୍  ମାପୃ॰ ପେଲ୍‍ଟୁକ୍ ୱାରାକଡ୍ ଏନାଦ୍ ମେନ୍ କେଗି॰ ଅଡୁଟଣ୍ଡ୍ ମେନ୍।
\v 34 ଅର୍ ଅଣ୍ତୁ॰ ଉତର୍ ସିନର୍, ଇନ୍ତାନ୍ ପାପ୍ତୁନ୍ ପୁରୁନ୍ ଏରି ଜନମ୍ ଏନଟ୍, ଆମ୍ ଗୁଲୁ॰ ମାୟିର୍ତିଦାଟ୍ କି ? ଆୟ୍ ବେଲ୍ ଅଣ୍ତୁ॰ ପେପ୍ସି କାରେର୍।
\v 35 ଅର୍ ଜେ ଅଣ୍ତୁ॰ ପେପ୍ସି କାରିମାର୍, ଯୀଶୁ ଇଦ୍ ୱେଞ୍ଜି ଅଣ୍ତୁ॰ ତଟ୍ସି ଅରି ପକେଣ୍ଡ୍, ଇନ୍ ଏନା ନର୍ ସିଣ୍ତି॰ ପେଲ୍ ବିସ୍ୱାସ୍ କେୟିମାଟ୍ କି ?
\v 36 ଅଣ୍ଡ୍ ଉତର୍ ସିନଣ୍ଡ୍, ଏ ପର୍ବୁ, ଅଣ୍ଡ୍ ଏଣ୍ଡ୍ ପକ୍, ଆନ୍ ମେନ୍ ଅଣ୍ତୁ॰ ପେଲ୍ ବିଲ୍ ବିସ୍ୱାସ୍ କେଗି॰ ଅଡ୍ତାନ୍।
\v 37 ଯୀଶୁ ଅଣ୍ତୁ॰ ପକେଣ୍ଡ୍, ଇନ୍ ଅରୁ॰ ସୁଡୁଦାଟ୍, ଆରେ ଏଣ୍ଡ୍ ଇନ୍ନା ପାର୍କିଦାଣ୍ଡ୍, ଆୟଣ୍ଡ୍ ତାନ୍ ଅଣ୍ଡ୍।
\v 38 ଆଟେଲ୍ ଅଣ୍ଡ୍ ପକେଣ୍ଡ୍, ପର୍ବୁ, ଆନ୍ ବିସ୍ୱାସ୍ କେଗିଦାନ୍, ଏଞ୍ଜି ଅଣ୍ତୁ॰ ଜୁୱାର୍ କେନଣ୍ଡ୍।
\v 39 ଆରେ ଯୀଶୁ ପକେଣ୍ଡ୍, ସୁଡୁ॰ ଅଡା ଲକ୍ ଏଟେନ୍ ସୁଡୁ॰ ଅଡ୍ତାର୍ ଆରେ ସୁଡ୍ଦାନ୍ ଲକ୍ ଗୁଡି ଏଦାର୍, ବିଚାର୍ କେଗି॰ ପାୟିଟ୍ ଆନ୍ ଜଗତୁନ୍ ୱାରି ମାୟାନ୍।
\v 40 ପାରୁସିତିଲି॰ ତାନିର୍ଟୁକ୍ ଏରେ ଲକ୍ ଅଣ୍ତୁନା ମାଟର୍, ଅର୍ ଇଦ୍ ୱେଞ୍ଜି ଅଣ୍ତୁ॰ ପକେର୍, ଆମ୍ ଗୁଲ୍ ମେନ୍ ଏନା ଗୁଡିତିଲ୍ ଏଞ୍ଜି ଇମ୍ ପକୁଦାଟ୍ କି ?
\v 41 ଯୀଶୁ ଅରୁ॰ ପକେଣ୍ଡ୍, ଜଦି ଇମ୍ଗୁଲ୍ ଗୁଡି ଏରି ମାଟର୍ ମେନ୍, ଆଟେକଡ୍ ଇମ୍ଗୁଲ୍ନେ ପାପ୍ ମାନୁଟେ ମେନ୍, ମାତର୍ ଆମ୍ ସୁଡୁଦାମ୍ ଏଞ୍ଜି ଇମ୍ ପକୁଦାର୍ ଆଦି॰ ଇମ୍ଗୁଲ୍ନେ ପାପ୍ ସେୟ୍ଦା।
\c 10
\p
\v 1 ଆନ୍ ଇମୁ॰ ସତ୍ ପକୁଦାନ୍, ଏର୍ ଡେୱା ପା॰ଗିଟ୍ ମେଣ୍ତା ସାଲେନ୍ ନାନାଣ୍ଡ୍, ମାତର୍ ୱେନ୍ ଏରେ ପା॰ଗିଟ୍ ନାନ୍ଦାଣ୍ଡ୍, ଅଣ୍ଡ୍ ଚର୍ ଆରେ ଡାକୁ;
\v 2 ମାତର୍ ଏୟିଣ୍ଡ୍ ଡେୱା ପା॰ଗିଟ୍ ନାନ୍ଦାଣ୍ଡ୍, ଅଣ୍ଡ୍ ମେଣ୍ତା କଲାକ୍
\v 3 ଡେୱା କାପାକ୍ ଅଣ୍ତୁ॰ ପାୟିଟ୍ ୱାଲ୍ସାଟେ ସାଣ୍ଡ୍ ସି ସିଦାଣ୍ଡ୍, ଆରେ ମେଣ୍ତାନ୍ ଅଣ୍ତୁନ୍ ପଲେ ୱେୟାୱ୍, ଆରେ ଅଣ୍ଡ୍ ନିଜେଟେ ମେଣ୍ତାଲି॰ ପାଟିନ୍ ପିଦିର୍ ପାତି ଅର୍ଗି ପେପ୍ସି ଉଦାଣ୍ଡ୍।
\v 4 ଅଣ୍ଡ୍ ନିଜେଟେ ମେଣ୍ତାଲି॰ ପେପ୍ତାନ୍ କୁଣ୍ତେଲ୍ ମେଣ୍ତାଲିନ୍ ଆଗାଡି ଆଗାଡି ସେୟାଣ୍ଡ୍ ଆରେ ମେଣ୍ତାଲ୍ ଅଣ୍ତୁନ୍ କୁଣ୍ତୁନ୍ କୁଣ୍ତୁନ୍ ସେୟାୱ୍, ଏନାଦି॰ କି ଆୱ୍ ଅଣ୍ତୁନେ ପଲେ ଚିନାତାୱ୍।
\v 5 ମାତର୍ ଆୱ୍ ଚିନାପା ଲକୁନ୍ କୁଣ୍ତୁନି ଏସେଲ୍ ମେନ୍ ସେନାୱ୍, ମାତର୍ ଅଣ୍ତୁ॰ ପେଲ୍‍ଟୁକ୍ ୱେଟଦାୱ୍, ଏନାଦି॰ କି ଆୱ୍ ଚିନାପା ଲକ୍ନେ ପଲେନ୍ ଚିନାକି॰ ଅଡାୱ୍।
\v 6 ଯୀଶୁ ଅରୁ॰ ଇ ଦ୍ରୁସ୍ଟାନ୍ତ ପକେଣ୍ଡ୍, ମାତର୍ ଅଣ୍ଡ୍ ଏନାଦ୍ ପକୁଦାଣ୍ଡ୍ ଏଞ୍ଜି ଅର୍ ଆୱ୍ ପାଟିନ୍ ବୁଜ୍ଏରି॰ ଅଡୁଟର୍।
\v 7 ଇଦି॰ ପାୟିଟ୍ ଯୀଶୁ ଆରେତରେକ୍ ପକେଣ୍ଡ୍, ଆନ୍ ଇମୁ॰ ସତ୍ ପାଟେ ପକୁଦାନ୍, ଆନ୍ ମେଣ୍ତାଲ୍ନେ ଡେୱା।
\v 8 ଏ॰ଗୁର୍ତୁଲ୍ ଆନ୍ ମୁନ୍ଦେଲ୍ ୱାରି ମାଟର୍ ଅର୍ ପାଟିନ୍ ଚର୍ ଆରେ ଡାକୁତୁଲ୍, ମାତର୍ ମେଣ୍ତାଲ୍ ପାଟିନ୍ ଅରୁନେ ପାଟେ ୱେନୁଟେୱ୍।
\v 9 ଆନ୍ ଡେୱା, ଜଦି ଏୟିଣ୍ଡ୍ ଆନ୍ ପା॰ଗିଟ୍ ନାନ୍ଦାନ୍ ଅଣ୍ଡ୍ ରକ୍ୟା ପାୟ୍ ଏଦାଣ୍ଡ୍, ଆରେ ତାନିର୍ ୱାଲ୍ତିନ୍ ସେଞ୍ଜି ୱାରି ଏଦାଣ୍ଡ୍ ଆରେ ସାରା ପାୟ୍ଏଦାଣ୍ଡ୍।
\v 10 ଚର୍ ୱାୟ୍କେ ଚରାକି॰, ୱାଟେତେନ୍ ଆଟି॰, ଆରେ କୁରୁପ୍ନାସ୍ କେଗି॰ ପାୟିଟ୍ ୱାଦାଣ୍ଡ୍; ମାତର୍ ଆନ୍ ଇଦି॰ ପାୟିଟ୍ ୱାରି ମାୟାନ୍, ଅର୍ ଜିୱେ ପାୟ୍ ଏଦାର୍ ଆରେ ପୁରାପୁରୁନ୍ ଜିୱେ ପାୟ୍ ଏଦାର୍।
\v 11 ଆନ୍ ନିୟାଟେ କଲାକ୍; ନିୟାଟେ କଲାକ୍ ମେଣ୍ତାଲି॰ ପାୟିଟ୍ ନିଜେଟେ ଜିୱେ ସିଦାଣ୍ଡ୍।
\v 12 ମାତର୍ ଅଣ୍ଡ୍ ଏ॰ଗଡ୍ ଅଣ୍ତୁନେ ନିଜେଟେ ମେଣ୍ତାଲ୍ ଏରାୱ୍ ଆରେ ସାୱ୍କାର୍ ଏରାଣ୍ଡ୍, ଡୁର୍କାଲ୍ ୱାରଣ୍ତି॰ ସୁଡି ମେଣ୍ତାଲି॰ ସାକାରି ୱେଟ୍ଦାଣ୍ଡ୍, ଆରେ ଡୁର୍କାଲ୍ ଆୱୁ॰ ପାତି ଚିନ୍ ବିନ୍ କେୟି କାର୍ଦାୱ୍।
\v 13 ଅଣ୍ଡ୍ ସାକାରି ୱେଟ୍ଦାଣ୍ଡ୍ ଏନାଦି॰ କି ଅଣ୍ଡ୍ ଗୁଲାୟ୍, ମେଣ୍ତାଲି॰ ପାୟିଟ୍ ଅଣ୍ତୁ॰ ଚିନ୍ତା ମାନା।
\v 14 ଆନ୍ ନିୟାଟେ କଲାକ୍ ଆନ୍ ଆନେ ନିଜେଟେ ମେଣ୍ତାଲି॰ ପୁୟାନ୍, ଆରେ ଆନେ ନିଜେଟେ ମେଣ୍ତାଲ୍ ଆନୁ॰ ମେନ୍ ପୁୟାୱ୍।
\v 15 ଆବା ଏରେ ୱାଡିନ୍ ଆନୁ॰ ପୁୟାଣ୍ଡ୍, ଆରେ ଆନ୍ ଆବା॰ ପୁୟାନ୍, ଆୟ୍ ୱାଡିନ୍, ଆରେ ମେଣ୍ତାଲି॰ ପାୟିଟ୍ ଆନ୍ ନିଜେଟେ ଜିୱେ ସିଦାନ୍।
\v 16 ଆନେ ମେଣ୍ତାଲ୍ ଆରେ ମେନ୍ ମାୟାୱ୍, ଏରେ ମେଣ୍ତାଲ୍ କି ଇ ମେଣ୍ତା ସାଲେଟେଲ୍ ଏରାୱ୍। ଆୱୁ॰ ମେନ୍ ଆନୁ॰ ଇନ୍ଦ୍ରି॰ ଏଦା, ଆରେ ଆୱ୍ ମେନ୍ ଆନେ ପେଲେ ୱେୟାୱ୍; ଆମାନ୍ ଉକୁଟି ରାସି ଆରେ ଉକୁରି କଲାସ୍ ଏଦାଣ୍ଡ୍।
\v 17 ଆନ୍ ନିଜେଟେ ଜିୱେ ଆରେତରେକ୍ ପାୟ୍ ଏରି॰ ପାୟିଟ୍ ସାକାରିଦାନ୍ ଆଦିନ୍ ପାୟିଟ୍ ଆବା ଆନୁ॰ ଲଡ୍ କେଗିଦାଣ୍ଡ୍।
\v 18 ଏର୍ ଆଦ୍ ଆନ୍ ପେଲ୍‍ଟୁକ୍ ଉଗୁର୍ ଅଡାର୍, ମାତର୍ ଆନ୍ ନିଜେନ୍ ଆଦ୍ ସିଗିଦାନ୍। ଆନୁ॰ ଆଦ୍ ସିଗି॰ ଅଦିକାର୍ ମାୟା ଆରେ ଆଦ୍ ଉଗୁ॰ ମେନ୍ ଅଦିକାର୍ ମାୟା ଇ ଆଦେସ୍ ଆନେ ଆବା॰ ପେଲ୍‍ଟୁକ୍ ପାୟ୍ଏରିମାନ୍।
\v 19 ଇ ପାଟିଟେ ପାଟେ ପାୟିଟ୍ ଜିଉଦିତିଲି॰ ତାନିର୍ ଆରେତରେକ୍ ଦୁୟ୍ ବା ଏରି ସେୟର୍।
\v 20 ଅରୁନ୍ ତାନିର୍ଟୁକ୍ ପେ॰ଗୁର୍ତୁଲ୍ ପକୁ॰ ଉଣ୍ତେର୍, ଅଣ୍ତୁ॰ ବୁତ୍ ପାତିମାୟା, ଅଣ୍ଡ୍ ବାୟା ଏରିମାଣ୍ଡ୍, ଏନାଦି॰ ଅଣ୍ତୁନ୍ ପାଟେ ୱେନିଦାର୍ ?
\v 21 ମାତର୍ ଏ॰ଗୁର୍ତୁଲ୍ ପକେର୍, ଇ ପାଟିନ୍ ପକଣ୍ତି ପାଟେତାନ୍ ବୁତ୍ ପାତିମାନ୍ ଲକ୍ନେ ଏରା; ବୁତ୍ ଏନା ଗୁଡିଟଣ୍ଡ୍ନେ କାନୁଲ୍ ତାୟିକ୍ ଅଡ୍ତା କି ?
\v 22 ଆୟ୍ ବେଲ୍ ଜିରୁସାଲାମ୍ ମନ୍ଦିର୍ତିନ୍ ପ୍ରତିସ୍ଟା ପାରୁବ୍ ପାଲନ୍ କେଗିନର୍;
\v 23 ଆୟ୍ବେଲା ପାୟ୍॰ଗିଲ୍ ଦିନ୍ ମାଟେ, ଯୀଶୁ ମନ୍ଦିର୍ତିନ୍ ସଲମନ୍ନେ ମଣ୍ଡ୍ପ୍ତୁନ୍ ମେୟ୍କି॰ନଣ୍ଡ୍।
\v 24 ଆଟେଲ୍ ଜିଉଦିତିଲ୍ ଅଣ୍ତୁ॰ ଚାରି ବେଡ୍ତେନ୍ ବେଡା ଏରି ପକୁ॰ ଉଣ୍ତେର୍; ଆରେ ଏନେତ୍ ଦିନ୍ ଆମ୍ ଗୁଲୁ॰ ଅଡୁୱା କେୟି ଉର୍ଦାଟ୍ ? ଜଦି ଇନ୍ କୀଷ୍ଟ ଏ॰ଗଡ୍ ଆମ୍ ଗୁଲୁ॰ ସିଦା ପକି ଇନ୍ଦେ।
\v 25 ଯୀଶୁ ଅରୁ॰ ଉତର୍ ସିନଣ୍ଡ୍, ଆନ୍ ଇମୁ॰ ପକିସିନନ୍ ମାତର୍ ଇମ୍ ବିସ୍ୱାସ୍ କେୟୁଟର୍; ଏରେ କାମେଲ୍ ଆନ୍ ଆବା॰ ପିଦିର୍ ନା କେଗିଦାନ୍ ଆୱ୍ ପାଟିନ୍ ଆନ୍ ବିସୟ୍ରେନ୍ ସାକି ସିଗିଦାୱ୍।
\v 26 ମାତର୍ ଇମ୍ଗୁଲ୍ ବିସ୍ୱାସ୍ କେୟା ମାନ୍ଦାର୍, ଏନାଦି॰ କି ଇମ୍ଗୁଲ୍ ଆନେ ରାସିଟେ ମେଣ୍ତାଲ୍ ଏରାର୍।
\v 27 ଆନେ ମେଣ୍ତାଲ୍ ଆନ୍ ପଲେ ୱେୟାୱ୍, ଆରେ ଆନ୍ ଆୱୁ॰ ପୁୟାନ୍ ଆରେ ଆୱ୍ ଆନ୍ କୁଣ୍ତୁନି ତାକ୍ଦାୱ୍,
\v 28 ଆରେ ଆନ୍ ଆୱୁ॰ ପାଲାଟେ ଜିୱେ ସିଦାନ୍, ଆରେ ଆୱ୍ ଏସେଲ୍ ମେନ୍ ମୁଲ୍କେନ୍ ନସଟ୍ ଏରାୱ୍, ଆରେ ଏର୍ ଆନ୍ କୀଟୁକ୍ ଆୱୁ॰ ସାଡାସି ଉଗୁ॰ ଅଡାର୍।
\v 29 ଆନେ ଆବା ପାଟିଟୁକ୍ ବେର୍ଟଣ୍ଡ୍, ଅଣ୍ଡ୍ ଆନୁ॰ ଆୱୁ॰ ସି ମାୟାଣ୍ଡ୍ ଆୱୁ॰ ଆବା॰ କୀଟୁକ୍ ଏର୍ ସାଡାସି ଉଗୁ॰ ଅଡାର୍।
\v 30 ଆନ୍ ଆରେ ଆବା ଉକ୍ଟି।
\v 31 ଜିଉଦିତିଲ୍ ଯୀଶୁ॰ କାଣ୍ଡ୍କିଲ୍ନା ଆଟିକାରି॰ ପାୟିଟ୍ ଆରେତରେକ୍ କାଣ୍ଡ୍କିଲ୍ ପିକି॰ ଉଣ୍ତେର୍।
\v 32 ଯୀଶୁ ଅରୁ॰ ପକେଣ୍ଡ୍, ଆନ୍ ଆବା॰ ପେଲ୍‍ଟୁକ୍ ପେ॰ଗିଟ୍ ନିୟାଟେ ଚିନ୍ଗିଲ୍ ଇମ୍ଗୁଲୁ॰ ତଟସି ମାୟାନ୍; ଆୟ୍ ଚିନ୍ଗୁଲିଟୁକ୍ ଏରେ ଚିନ୍ ପାୟିଟ୍ ଆନୁ॰ କାଣ୍ଡ୍କିଲ୍ନା ଆଟିଦାର୍।
\v 33 ଜିଉଦିତିଲ୍ ଅଣ୍ତୁ॰ ଉତର୍ ସିନର୍ ନିୟାଟେ ଚିନ୍ ପାୟିଟ୍ ଆମ୍ ଗୁଲ୍ ଇନୁ॰ କାଣ୍ଡ୍କିଲ୍ ଏୟ୍କାମ୍, ମାତର୍  ମାପୃ॰ ନିନ୍ଦା କେନଟ୍ ଆରେ ଇନ୍ ନର୍ ଲକ୍ ଏରି ନିଜେନି॰  ମାପୃ ବଲାୟ୍ ଏଦାନ୍ ପାୟିଟ୍।
\v 34 ଯୀଶୁ ଅରୁ॰ ପକେଣ୍ଡ୍, ଇମ୍ଗୁଲ୍ନେ ନିୟମ୍ତୁନ୍ ଇଦ୍ ଏନା ଲେକାଏରି ମାନା କି, ଆନ୍ ପକେନ୍ ଇମ୍ଗୁଲ୍ ପାଟିନ୍  ମାପୃତୁଲ୍ ?
\v 35 ଏରେ ଲକୁ॰ ପେଲ୍ ମାପରୁନ୍ ବାକ୍ୟ ଏଦେଟେ, ଅରୁ॰ ଜଦି ଅଣ୍ଡ୍  ମାପୃତୁଲ୍ ଏଞ୍ଜି ପକେଣ୍ଡ୍, (ଆରେ ଦରମ୍ ସାସ୍ତର୍ଟେ ଲପ୍ କେଗି॰ ଅଡା ଏଦା)
\v 36 ଆଟେକଡ୍  ମାପୃ ସୁକଲ୍ କେୟି ଜଗତୁନ୍ ସୟତଣ୍ଡ୍, ଅଣ୍ତୁ॰ ଇମ୍ଗୁଲ୍ ଏନା ଆନ୍  ମାପୃନ୍ ସିଣ୍ଡ୍' ଇଦ୍ ଆନ୍ ପକ୍ତାଲିନ୍ ଇନ୍  ମାପୃ॰ ନିନ୍ଦା କେଗିଦାଟ୍ ଏଞ୍ଜି ପକୁଦାର୍ କି ?
\v 37 ଜଦି ଆନ୍ ଆନେ ଆବାନେ କାମେ କେୟାକଡ୍ ଇମ୍ଗୁଲ୍ ଆନୁ॰ ବିସ୍ୱାସ୍ କେମେର୍।
\v 38 ମାତର୍ ଜଦି ଆନ୍ କେଗଡ୍, ଇମ୍ଗୁଲ୍ ଆନ୍ ପେଲ୍ ବିସ୍ୱାସ୍ କେୟାକଡ୍ ମେନ୍ ଇ ଚିନ୍ଗିଲ୍ ବିସ୍ୱାସ୍ କେୟୁର୍, ଏଟେନ୍ କି ଆବା ଆନ୍ ପେଲ୍ ଆରେ ଆନ୍ ଆବା॰ ପେଲ୍ ମାୟାନ୍ ଏଞ୍ଜି ଇମ୍ଗୁଲ୍ ପୁଣ୍ତୁର୍ ଆରେ ବୁଜ୍ ଏରୁର୍।
\v 39 ଆମାଟୁକ୍ ଜିଉଦିତିଲ୍ ଯୀଶୁ॰ ପାତି॰ ପାୟିଟ୍ ଆରେତରେକ୍ ଚେସ୍ଟା କେନର୍, ମାତର୍ ଅଣ୍ଡ୍ ଅନୁ॰ କିତିନ୍ ପାତୁସି ଏରାଏ॰ ପେସି ସେୟଣ୍ଡ୍
\v 40 ଇଦିନ୍ କୁଣ୍ତେଲ୍ ଆରେତରେକ୍ ଅଣ୍ଡ୍ ଜର୍ଦନ୍ ପେରେଟ୍ ଆୟଟ୍ ପାକା ସେଞ୍ଜି, ଜଅନ୍ ଏରେ ମାନ୍ ଆଗାଡି ବାପ୍ତିସମ୍ ସିମାଟମ୍ତ୍ ଆୟ୍ ବାସେନ୍ ୱାରି ଆମାନ୍ ମାଟଣ୍ଡ୍।
\v 41 ଆରେ ପେ॰ଗୁର୍ ତୁଲ୍ ଲକ୍ ଅଣ୍ତୁ॰ ପେଲ୍ ୱାରି ପକେର୍, ଜଅନ୍ ସିନା ଏନା ମେନ୍ କାବାଏରଣ୍ତି କାମେଲ୍ କେୟୁଟଣ୍ଡ୍, ମାତର୍ ଅଣ୍ଡ୍ ଇୟଣ୍ତୁ॰ ବିସୟ୍ରେନ୍ ପାଟିନ୍ ପକିମାଟଣ୍ଡ୍, ଆୱ୍ ପାଟିନ୍ ସତ୍ ପାଟେ।
\v 42 ଆରେ ଆୟ୍ ବାସେନ୍ ପେ॰ଗୁର୍ତୁଲ୍ ଲକ୍ ଯୀଶୁ॰ ପେଲ୍ ବିସ୍ୱାସ୍ କେନର୍।
\c 11
\p
\v 1 ମରିୟମ୍ ଆରେ ଆଦିନ୍ ତଡୁଦ୍ ମାର୍ତାନେ ପଲୁ ବେତାନିୟାଟେ ଲାଜର୍ ପିଦିର୍ଟଣ୍ଡ୍ ଉକୁର୍ କାୟ୍କିର୍ ଏରି ମାଟଣ୍ଡ୍।
\v 2 ଏରେ ଆସ୍ମାଲ୍ କି ପର୍ବୁ ଯୀଶୁ॰ ପାଦ୍ତିନେ ପେରିନ୍ ମୁଲିକାଟେ ନେଇ ସର୍ସି ନିଜେଟେ ସେଣ୍ତିନା ଅଣ୍ତୁନେ ପାଦ୍ ତୁର୍ସି ସିନେ, ଇଦ୍ ଆୟ୍ ମରିୟମ୍; ଆଦିନେ ସେଲିଣ୍ଡ୍ ଲାଜର୍ କାୟ୍କିର୍ ଏରି ମାଟଣ୍ଡ୍।
\v 3 ଆଦି॰ ଆୟ୍ ବୁଡିୟାୱ୍ ଯୀଶୁ॰ ପେଲ୍ କାବୁର୍ ସୟ୍ ତେୱ୍, ପର୍ବୁ ଇନ୍ ଏୟ୍ରୁ॰ କି ଲାଡ୍ କେଦାଟ୍ ଅଣ୍ଡ୍ ଇଣ୍ତି ନିୟା ମାନାଣ୍ଡ୍।
\v 4 ମାତର୍ ଯୀଶୁ ଆଦ୍ ୱେନ୍ଜି ପକେଣ୍ଡ୍, ଇ ର ସାଗି॰ ପାୟିଟ୍ ମାନା,  ମାପୃନେ ଗଉରବ୍ ପାୟିଟ୍, ଏରେ ୱାଡିନ୍ କି  ମାପୃନ୍ ସିଣ୍ଡ୍ ଗଉରବ୍ ପାୟ୍ ଏରି॰ ଅଡ୍ତାଣ୍ଡ୍।
\v 5 ଯୀଶୁ ମାର୍ତା॰ ଆରେ ଆଦିନେ ତଡୁଦ୍ ମରିୟମୁ॰ ଆରେ ଲାଜାରି॰ ଲାଡ୍ କେଗିନଣ୍ଡ୍।
\v 6 ଯୀଶୁ ଲାଜାର୍ ନେୟା ମାନାଣ୍ଡ୍ ଏଞ୍ଜି ଏରେ ବେଲ୍ ୱେଟଣ୍ଡ୍ ଆୟ୍ ବେଲ୍ ଏରେ ମାନ୍ ମାଟଣ୍ଡ୍ ଆମାନି ଆରେ ଦୁଇଦିନ୍ ମାଞ୍ଜି ସେୟଣ୍ଡ୍।
\v 7 ଆଦିନ୍ କୁଣ୍ତେଲ୍ ଅଣ୍ଡ୍ ସିସୁତୁଲୁ॰ ପକେଣ୍ଡ୍, ସାମ୍ବୁର୍ ଆମ୍ ଜିଉଦା ଦେସ୍ତିନ୍ ସେନି॰ କାର୍।
\v 8 ସିସୁତୁଲ୍ ଯୀଶୁ॰ ପକେର୍, ଏ ଗୁରୁ, ଏ॰ଗିଟ୍ ଦିନ୍ ଆଗାଡି ଇନୁ॰ ଜିଉଦିତିଲ୍ କାଣ୍ଡ୍କିଲ୍ ଏକି॰ ପାୟିଟ୍ ଚେସ୍ଟା କେଗିନର୍, ଇନ୍ ଏନା ଆମାନ୍ ଆରେତରେକ୍ ସେୟାଟ୍ କି ?
\v 9 ଯୀଶୁ ଉତର୍ ସିନଣ୍ଡ୍, ଦିନ୍ ଏନା ବର୍ଗଟ୍ ମାନା କି ? ଏଣ୍ଡ୍ ଦିନ୍ ବେଲେନ୍ ତାକ୍ଡାଣ୍ଡ୍, ଅଣ୍ଡ୍ କୁଟାଣ୍ଡ୍, ମାତର୍ ଆଣ୍ଡ୍ ଇ ଜଗତ୍ଟେ ଉଇଣ୍ତି॰ ସୁଡ୍ଦାଣ୍ଡ୍।
\v 10 ମାତର୍ ନାର୍କାମ୍ ବେଲ୍ ତାକାକ୍ ଅଣ୍ଡ୍ କୁଟ୍ଦାଣ୍ଡ୍, ଏନାଦି॰ କି ଅଣ୍ତୁନ୍ ପେଲ୍ ଉୟିଣ୍ଡ୍ ମାନା।
\v 11 ଅଣ୍ଡ୍ ଇ ପାଟିନ୍ ପକ୍ଦାନେ କୁଣ୍ତେଲ୍ ଅରୁ॰ ଅଣ୍ଡ୍ ଆରେତରେକ୍ ପକେଣ୍ଡ୍, ଆମ୍ ଗୁଲ୍ନେ ସା॰ଗ ଲାଜାର୍ କୁର୍କାଲ୍ନା ଅଡି ମାୟାଣ୍ଡ୍, ମାତର୍ ଆନ୍ ଅଣ୍ତୁ॰ କୁର୍କାଲ୍ଟୁକ୍ ସିଣ୍ତୁକୁ॰ ପାୟିଟ୍ ସେନଦାନ୍।
\v 12 ସିସୁତୁଲ୍ ଅଣ୍ତୁ॰ ପକେର୍, ପର୍ବୁ, ଜଦି ଅଣ୍ଡ୍ କୁର୍କାଲ୍ନା ଅଡି ମାୟାଣ୍ଡ୍ ଆଟେକଡ୍ ଅଣ୍ଡ୍ ନିୟା ଏଦାଣ୍ଡ୍।
\v 13 ଯୀଶୁ ଲାଜାର୍ନେ ସାୟଣ୍ତି ବିସୟ୍ରେନ୍ ପକିମାଟଣ୍ଡ୍, ମାତର୍ ଅଣ୍ତୁ॰ ସିସୁତୁଲ୍ ତୁୟ॰ଗଣ୍ତି ବିସୟ ପକୁଦାଣ୍ଡ୍ ଏଞ୍ଜି ଏତାତର୍।
\v 14 ଯୀଶୁ ଆୟ୍ବେଲ୍ ଅରୁ॰ ନିୟାନା ପକିସିନଣ୍ଡ୍ ଲାଜାର୍ ସାୟି ସେଞ୍ଜିମାଣ୍ଡ୍।
\v 15 ଆରେ ଆନ୍ ଜେ ଆମା॰ ମାନୁଟନ୍ ଆଦି॰ ଇମୁ॰ ପାୟିଟ୍ ଆନ୍ କିର୍ଦେ ଏରିଦାନ୍, ଏନାଦି॰ କି ଇମ୍ଗୁଲ୍ ପାଟିନ୍ ବିସ୍ୱାସ୍ କେଦାର୍ ମାତର୍ ସାମ୍ବୁର୍ ଅଣ୍ତୁ॰ କାକେଲ୍ ସେନି॰ କାର୍।
\v 16 ଆଟେଲ୍ ତମା ଏରୁ॰ କି ଦିଦୁ॰ ଏଞ୍ଜି ପକ୍ଦାର୍, ଅଣ୍ଡ୍ ଅଣ୍ତୁନେ ସା॰ତୁଲୁ॰ ପକେଣ୍ଡ୍, ସାମ୍ବୁର୍, ଆମ୍ ମେନ୍, ସେଞ୍ଜି ଅଣ୍ତୁନା ସାଗି॰ କାର୍।
\v 17 ଯୀଶୁ ଆମାନ୍ ଏଦି କେରିନ୍ ୱେଟେଣ୍ଡ୍ ଜେ ଲାଜାରି॰ ପେନ୍ଦୁସି ଚାର୍ଦିନ୍ ଏରିଦା ।
\v 18 ବେତ୍ନିୟା ଜିରୁସାଲମ୍ଟୁକ୍ ତିନ୍ କିଲମାଟର୍ ତାୟେନି ଦୁର୍ଟେ ପାୱ୍ ମାଟେ।
\v 19 ଜିଉଦିତିଲିଂ ପେଲ୍‍ଟୁକ୍ ପେ॰ଗୁର୍ତୁଲ୍ ମାର୍ତା ଆରେ ମରିୟମୁ॰ ଲାଜାର୍ ସାୟଣ୍ତି ବିସୟ୍ରେନ୍ ବରସ୍ ସିଗି॰ ପାୟିଟ୍ ଆୱୁ॰ କାକେଲ୍ ୱାରି ମାଟର୍।
\v 20 ଆୟ୍ ୱେଲ୍ ମାର୍ତା ଯୀଶୁ ୱାରିମାୟଣ୍ଡ୍ ଏଞ୍ଜି ଏରେ ବେଲ୍ ୱେୟ୍ଟେ, ଆୟ୍ ବେଲ୍ ଆଦ୍ ଅଣ୍ତୁ॰ ବେଟ୍ ଏରି॰ ପାୟିଟ୍ ସେଣ୍ତେ, ମାତର୍ ମରିୟମ୍ ଉଲେନି ଉଣ୍ତି ମାଟେ।
\v 21 ମାର୍ତା ଯୀଶୁ॰ ପକେଟେ, ପର୍ବୁ, ଇନ୍ ଜଦି ଇମାନ୍ ମାଟଟ୍ ମେନ୍ ଆଟେକଡ୍ ଆମ୍ ବାୟି ସାୟୁଟଣ୍ଡ୍।
\v 22 ମାତର୍ ଇନ୍  ମାପୃ॰ ଏନାଦ୍ ପର୍ତାଟ୍,  ମାପୃ ଆଦ୍ ଇନୁ॰ ସିଦାଣ୍ଡ୍, ଇଦ୍ ଆନ୍ ଇଣ୍ତିମେନ୍ ପୁୟାନ୍।
\v 23 ଯୀଶୁ ଆଦି॰ ପକେଣ୍ଡ୍, ଇମ୍ ବାୟି ସିଲ୍ତାଣ୍ଡ୍।
\v 24 ମାର୍ତା ଅଣ୍ତୁ॰ ପେକେଟେ, ଅଣ୍ଡ୍ ଜେ ପଲ୍ଦାନ୍ ଦିନ୍ଗିଲି॰ ପୁନ୍ ଜିୱେ ବେଲ୍ ସିଲ୍ତାଣ୍ଡ୍, ଇଦ୍ ଆନ୍ ପୁୟାନ୍।
\v 25 ଯୀଶୁ ଆଦି॰ ପକେଣ୍ଡ୍, ଆନ୍ ପୁନର୍ଉତାନ୍ ଆରେ ଜିୱେ, ଏଣ୍ଡ୍ ଆନ୍ ପେଲ୍ ବିସ୍ୱାସ୍ କେଦାଣ୍ଡ୍, ଅଣ୍ଡ୍ ସାଗଡ୍ ମେନ୍ ପୟ୍ଦାଣ୍ଡ୍।
\v 26 ଆରେ ଏଣ୍ତି କି ପିୟିମାନ୍ ବେଲ୍ ଆନ୍ ପେଲ୍ ବିସ୍ୱାସ୍ କେଦାଣ୍ଡ୍, ଅଣ୍ଡ୍ ଏସେଲ୍ ମେନ୍ ସାୟାଣ୍ଡ୍, ଇଦ୍ ଇନ୍ ବିସ୍ୱାସ୍ କେଗିଦାଟ୍ କି ?
\v 27 ଆଦ୍ ଅଣ୍ତୁ॰ ପକେଟେ, ଉଁ ପର୍ବୁ, ଏରୁ॰ କି ଜଗତୁନ୍ ୱାରି॰ ମାଟେ, ଇନ୍ ଜେ ଆୟ୍  ମାପୃନେ ସିଣ୍ଡ୍, ଆୟ୍ କୀଷ୍ଟ ଇଦ୍ ଆନ୍ ବିସ୍ୱାସ୍ କେଗିଦାନ୍।
\v 28 ଇଦ୍ ପକି ପଲ୍ଦାନ୍ କୁଣ୍ତେଲ୍ ଆଦ୍ ସେଞ୍ଜି ନିଜେଟେ ତଡୁଦ୍ ମରିୟମୁ॰ ୱେନେଲ୍ ଅର୍ଗି ପକେଟେ, ଗୁରୁ ୱାନଣ୍ଡ୍ ଆରେ ଇନୁ॰ ଅର୍ଗୁଦାଣ୍ଡ୍।
\v 29 ଇଦ୍ ୱେଞ୍ଜି ମରିୟମ୍ ଦାପ୍ରେନ୍ ସିଲ୍ସି ଅଣ୍ତୁ॰ କାକେଲ୍ ସେଣ୍ତେ,
\v 30 ଯୀଶୁ ଆୟ୍ ଆରେକ୍ ପଲୁ ତାନିର୍ ୱାରେଣ୍ତି ମାଟଣ୍ଡ୍, ମାତର୍ ମାର୍ତା ଅଣ୍ତୁ॰ ଏରେ ମାନ୍ ବେଟ୍ ଏରିମାଟେ ଯୀଶୁ ଆମାନି ମାଟଣ୍ଡ୍।
\v 31 ଏରେ ଜିଉଦିତିଲ୍ ଆଦିନା ଉଲେନ୍ ମାଞ୍ଜି ଆଦି॰ ବରସ୍ ସିଗିନର୍, ଅର୍ ମାରିୟମ॰ ଦାପ୍ରେନ୍ ସିଲ୍ସି ପେସି ସେନଣ୍ତି॰ ସୁଡି, ଆଦ୍ ସାୟ୍ ତିନ୍ ରଦନ୍ କେଗି॰ ପାୟିଟ୍ ସେନ୍ଦା ଏଞ୍ଜି ଏତାସି ଆଦିନ୍ କୁଣ୍ତୁନ୍ କୁଣ୍ତୁନ୍ ସେୟାର୍।
\v 32 ଆୟ୍ ବେଲ୍ ଯୀଶୁ ଏରେ ମାନ୍ ମାଟଣ୍ଡ୍ ମରିୟମ୍ ଆମାନ୍ ଏଦି ଅଣ୍ତୁ॰ ସୁଡି ଅଣ୍ତୁନେ ପାଦ୍ କିଡିନ୍ ଇଲି କେରିନ୍ ପକେଟେ, ପର୍ବୁ ଇନ୍ ଇମାନ୍ ମାଟଟ୍ ମେନ୍, ଆଟେକଡ୍ ଆମ୍ ବାୟି ସାୟ୍ଟଣ୍ଡ୍ ମେନ୍।
\v 33 ଯୀଶୁ ଆଦି॰ ଆରେ ଆଦିନା ୱାରଣ୍ତି ଜିଉଦିତିଲି॰ ଆଡଣ୍ତି॰ ସୁଡି ଆତ୍ମାନା ଦୁକ୍ ଏଣ୍ତା।
\v 34 ଅଣ୍ଡ୍ ଅରୁ॰ ପେକେଣ୍ଡ୍ ଅଣ୍ତୁ॰ ଏରେମାନ୍ ଇରିମାର୍ ? ଅର୍ ପକେର୍, ପର୍ବୁ, ୱାରି ସୁଡ୍।
\v 35 ଯୀଶୁ ଆଡେଣ୍ଡ୍।
\v 36 ଆଟେଲ୍ ଜିଉଦିତିଲ୍ ପକେର୍, ସୁଡୁର୍, ଅଣ୍ଡ୍ ଅଣ୍ତୁ॰ ଏନେତ୍ ଲାଡ୍ କେଗିନଣ୍ଡ୍।
\v 37 ମାତର୍ ଅରୁ॰ ତାନିର୍ଟୁକ୍ ଏ॰ଗୁର୍ତୁଲ୍ ପକେର୍, ଇୟଣ୍ଡ୍ ଏନା ଆୟଣ୍ଡ୍ ଏରାଣ୍ଡ୍, ଆୟ୍ ଗୁଡିନେ କାନୁଲ୍ ତାୟ୍ସି ସିମାନାକ୍, ଅଣ୍ଡ୍ ଏନା ଇୟଣ୍ଡ୍ନେ ମରନୁ॰ ଗୁଚାପୁଟଣ୍ଡ୍ ମେନ୍ କି ?
\v 38 ଆଟେଲ୍ ଯୀଶୁ ଆରେତରେକ୍ ଗର୍ବେନ୍ କିଲିବିଲି ଏରି ସାୟିନ୍ କାକେଲ୍ ୱାନଣ୍ଡ୍, ଆଦ୍ ଉକୁଟ୍ ପାର୍ ମାଟେ, ଆରେ ଆଦିନ୍ ମୁୱାଟ୍ତିନ୍ ଉକୁଟ୍ କାଣ୍ଡ୍ ଡାବ୍ନା ଡାବା ଏରିମାଟେ।
\v 39 ଯୀଶୁ ପକେଣ୍ଡ୍, ଇ ଡାବ୍ନା କାଣ୍ତି॰ ଗୁଚାସି ସିଉର୍, ସାୟାକ୍ନେ ବୁଡି ମାର୍ତା ଅଣ୍ତୁ॰ ପକେଟେ, ପର୍ବୁ, ଅଣ୍ଡ୍ ଗାନ୍ଦ୍ ଏରିସେୟଣ୍ଡ୍। ଏନାଦି॰ କି ସାୟି ଚାର୍ ଦିନ୍ ଏରିଦା।
\v 40 ଯୀଶୁ ଆଦି॰ ପକେଣ୍ଡ୍, ଜଦି ଇନ୍ ବିସ୍ୱାସ୍ କେଦାଟ୍, ଆଟେକଡ୍  ମାପୃନେ ମଇମା ସୁଡ୍ଦାଟ୍। ଇଦ୍ ଏନା ଆନ୍ ଇନୁ॰ ପୁକାନ୍ କି ? ଆଟେଲ୍ ଅର୍ କାଣ୍ଡ୍ ଗୁଚାସିନର୍।
\v 41 ଯୀଶୁ ସର୍ଗେନ୍ ସୁଡି କେରିନ୍ ପକେଣ୍ଡ୍, ଆବା, ଇନ୍ ଆନେ ପାର୍ତନା ୱେଟଟ୍ ଏଞ୍ଜି ଆନ୍ ଇନୁ॰ ଦନ୍ୟବାଦ୍ ସିଗିଦାନ୍।
\v 42 ଇନ୍ ଜେ ପାଟିନ୍ ବେଲ୍ ଆନେ ପାର୍ତନା ୱେୟାଟ୍, ଇଦ୍ ଆନ୍ ପୁଞ୍ଜି ମାଟନ୍, ମାତର୍ ଏରେ ଲକ୍ଗୁଲ୍ ଚାରିବେଡ୍ତେନ୍ ନିଲ୍ସିମାର୍, ଇନ୍ ଆନୁ॰ ସୟ୍ ସିମାଟ୍ ଏଞ୍ଜି ଅରେ ଏରେ ୱାଡିନ୍ ବିସ୍ୱାସ୍ କେଦାର୍, ଆଦି॰ ପାୟିଟ୍ ଅରୁ॰ ଉନିଟ୍ ଆନ୍ ଇଦ୍ ପକେନ୍।
\v 43 ଅଣ୍ଡ୍ ଇଦ୍ ପକି ପେରିନ୍ ପେଲ୍ନା ଅର୍ଗେଣ୍ଡ୍, ଲାଜାର୍ ପେସି ୱା।
\v 44 ସାୟାକ୍ ପେସି ୱାନଣ୍ଡ୍, ଅଣ୍ତୁନେ କିଲ୍ଗିଲ୍ ଆରେ କାଲ୍ଗିଲ୍ ଗେର୍ଲର୍ନା କାଟି ଏରି ମାଟେୱ୍, ଆରେ ଅଣ୍ତୁନେ ପନ୍ଦ୍ ତୁଆଲ୍ନା ଡାବା ଏରି ମାଟେ, ଯୀଶୁ ଅରୁ॰ ପକେଣ୍ଡ୍, ଇୟଣ୍ଡ୍ନେ କାଟଣ୍ଡ୍ଡିଲ୍ ପୁସ୍କି କେରିନ୍ ସେନି॰ ପାୟିଟ୍ ସିୟୁର୍।
\v 45 ଆୟ୍ ବେଲ୍ ଜିଉଦିତିଲି॰ ପେଲ୍‍ଟୁକ୍ ପେ॰ଗୁର୍ତୁଲ୍ ମରିୟମୁ॰ କାକେଲ୍ ୱାରିମାଟର୍ ଆରେ ଯୀଶୁନେ କାମେ ସୁଡିମାଟର୍, ଅର୍ ପାଟିନ୍ ଅଣ୍ତୁ॰ ପେଲ୍ ବିସ୍ୱାସ୍ କେନର୍।
\v 46 ମାତର୍ ଅରୁ॰ ତାନିର୍ଟୁକ୍ ଏ॰ଗୁର୍ତୁଲ୍ ପାରୁସିତିଲି॰ ପେଲ୍ ସେଞ୍ଜି ଯୀଶୁ ଏନାଦ୍ ଏନାଦ୍ କେୟି ମାଟଣ୍ଡ୍ ଆଦ୍ ପାଟି॰ ଅରୁ॰ ୱେଣ୍ତୁତର୍।
\v 47 ଆୟ୍ ବେଲ୍ ମୁକ୍ୟଜାଜକ୍ତୁଲ୍ ଆରେ ପାରୁସିତିଲ୍ ବେର୍ସବାନ୍ ଅର୍ଗି ପକେର୍, ଆମ୍ ଗୁଲ୍ ଏନା କେଗିଦାମ୍ ? ଇୟଣ୍ଡ୍ ତାନ୍ ପେ॰ଗିଟ୍ କାବା ଏରଣ୍ତି କାମେଲ୍ କେଗିଦାଣ୍ଡ୍।
\v 48 ଜଦି ଆମ୍ ଗୁଲ୍ ଅଣ୍ତୁ॰ ଇ ୱାଡିନ୍ ସାକାରି ସିଗଡ୍ ପାଟିନ୍ ଲକ୍ ଅଣ୍ତୁନ୍ ପେଲ୍ ବିସ୍ୱାସ୍ କେଦାର୍, ଆରେ ରମିୟତୁଲ୍ ୱାରି ଇ ମନ୍ଦିର୍ ଆରେ ଜାତି॰ ଜଡେକି॰ ମେନ୍ ଉୟା କେଦାର୍।
\v 49 ମାତର୍ ଅରୁ॰ ତାନିର୍ଟୁକ୍ ଉକୁର୍ କେୟପା ପିଦିର୍ଟଣ୍ଡ୍, ଆୟ୍ ବାରିସ୍ଟେ ବେର୍ ଜାଜକ୍ ଅରୁ॰ ପକେଣ୍ଡ୍, ଇମ୍ଗୁଲ୍ ଏନାଦ୍ ପୁନାର୍
\v 50 ପାଟିନ୍ ଲକ୍ ସାୟି ସେୟାନ୍ ପେଲ୍‍ଟୁକ୍ ଉକୁର୍ ସାୟି ସେନ୍ଗଡ୍ ନିୟା ଏଞ୍ଜି ଇମ୍ଗୁଲ୍ ପୁନାର୍ କି ?
\v 51 ଆଣ୍ଡ୍ ନିଜ୍ ପେଲ୍‍ଟୁକ୍ ଇଦ୍ ପକାଣ୍ଡ୍, ମାତର୍ ଅଣ୍ଡ୍ ଆୟ୍ ବରିସ୍ଟେ ବେର୍ ଜାଜକ୍ ମାନ୍ତାଲି॰ ଇ ବାବବାନି ପକେଣ୍ଡ୍, ଯୀଶୁ ଜେ ୱାୟ୍ କେ ଜିଉଦି ଜାତି ପାୟିଟ୍ ମାନା
\v 52 ମାତର୍  ମାପୃନେ ଚିନ୍ ବିନ୍ ଏରଣ୍ତି ସିଣ୍ତିଲି॰ ମେନ୍ ଜମାସି ଉକୁଟ୍ କେଗି॰ ପାୟିଟ୍ ସାଗି॰ ସେନ୍ଦାଣ୍ଡ୍ ଏଞ୍ଜି।
\v 53 ଆଦି॰ ଆୟ୍ ସରିସ୍ଟୁକ୍ ଅର୍ ଅଣ୍ତୁ॰ ୱାଟତେଣ୍ଡ୍ ଆଟିକାରି॰ ପାୟିଟ୍ ଜଜନା କେନର୍।
\v 54 ଯୀଶୁ ଜିଉଦିତିଲି॰ ପେଲ୍ ଆରେ ଡାଣ୍ତେନ୍ ମେୟ୍କୁଟଣ୍ଡ୍, ମାତର୍ ଅଣ୍ଡ୍ ଆମାଟୁକ୍ ପେସି ସେଞ୍ଜି ମରୁବାସେ କାକେଲ୍ ମାନଣ୍ତି ଏପରୁମ୍ ପିଦିର୍ଟେ ଉକୁଟ୍ ଗଡ୍ତୁନ୍ ସେୟଣ୍ଡ୍, ଆରେ ଅଣ୍ଡ୍ ସିସୁତୁଲ୍ନା ଆମାନ୍ ମାଟଣ୍ଡ୍।
\v 55 ଜିଉଦିତିଲ୍ନେ ନିସ୍ତାର୍ ପାରୁବ୍ କାକେଲ୍ ୱାରିନେ, ଆରେ ପଲ୍ଗୁଲ୍ଟୁକ୍ ପେ॰ଗୁର୍ତୁଲ୍ ନିଜେନ୍ ନିଜେନି॰ ସୁଚି ଏରି॰ ପାୟିଟ୍, ନିସ୍ତାର୍ ପାରୁବ୍ ଆଗାଡି ଜିରୁସାଲମ୍ତୁନ୍ ସେନ୍ନର୍।
\v 56 ଆୟ୍ ବେଲ୍ ଅର୍ ଯୀଶୁ॰ କାଣ୍ଡ୍ସି କାଣ୍ଡ୍ସି ମନ୍ଦିର୍ତିନ୍ ନିଲ୍ସି ମାନ୍ ବେଲ୍ ଅର୍ ପକା ପକି ଏରି॰ ଉଣ୍ତେର୍, ଇମ୍ଗୁଲ୍ ଏନାଦ୍ ଏତାକିଦାର୍କି ? ଅଣ୍ଡ୍ ପର୍ବୁ॰ ୱାରାଣ୍ଡ୍ କି ?
\v 57 ମୁକ୍ୟଜାଜକ୍ତୁଲ୍ ଆରେ ପାରୁସିତିଲ୍ ଅଣ୍ତୁ॰ ପାତି॰ ପାୟିଟ୍ ଅଣ୍ଡ୍ ଏରେ ମାନ୍ ମଣ୍ଡ୍ ଆଦ୍ ଜଦି ଏଣ୍ଡ୍ ପୁନ୍ଗଡ୍, ଅଣ୍ତୁ॰ ଅରୁ॰ ପେଲ୍ ପକି ସିଗି॰ ପାୟିଟ୍ ଆଦେସ୍ ସି ମାଟର୍।
\c 12
\p
\v 1 ଯୀଶୁ ନିସ୍ତାର୍ ପାର୍ବୁ॰ ଚଅ ଦିନ୍ ଆଗାଡି, ଅଣ୍ଡ୍ ମରନ୍ଟୁକ୍ ଜିୱେ କେୟି ସିଣ୍ତୁପାକ୍ ଲାଜାରି॰ ନିଜେଟେ ପଲୁ ବେତ୍ନିୟାତିନ୍ ୱାନଣ୍ଡ୍।
\v 2 ଆମାନ୍ ଅର୍ ଯୀଶୁ॰ ପାୟିଟ୍ ଉକୁଟ୍ ବଜି ତିଆର୍ କେୟି ମାଟର୍। ମାର୍ତା ପାଇସି ସିଗିନେ, ଯୀଶୁନା ମିସ୍ତେନ୍ ତିନି॰ ପାୟିଟ୍ ଉଣ୍ତିମାନ୍ ଲକ୍ ଗୁଲୁ॰ ତାନିର୍ ଲାଜାର୍ ମେନ୍ ମାଟଣ୍ଡ୍।
\v 3 ଆୟ୍ ବେଲ୍ ମରିୟମ୍ ମୁଲିକା ମାନଣ୍ତି ବାସ୍ନା ନେୟ୍ ଅଦ୍ ଲିଟର୍ ଇନ୍ଦ୍ରି ଯୀଶୁ॰ କାଲ୍ଗିଲ୍ତିନ୍ ମାରୁସି ଆଦିନେ ସେଣ୍ତିନା ତରୁସି ସିନା, ଆରେ ଆୟ୍ ଉଲେ ପାଟିନ୍ ଦିଗାଲ୍ ବାସ୍ନା ଏରି ଗମ୍କା ଏରି ସେଣ୍ତେ।
\v 4 ମାତର୍ ଯୀଶୁ॰ ସିସୁତୁଲୁ॰ ତାନିର୍ଟୁକ୍ ଉକୁର୍ ଇସ୍କରିୟ ଜିଉଦା ପିଦିର୍ଟଣ୍ଡ୍ ମାଟଣ୍ଡ୍, ଏଣ୍ଡ୍ କି ଯୀଶୁ॰ ସତ୍ ରୁତୁଲୁ॰ କିତିନ୍ ସର୍ପାପାକ୍,
\v 5 ଅଣ୍ଡ୍ ପକେଣ୍ଡ୍, ଇ ବାସ୍ନା ନେୟ୍ ତାନ୍ ୱିଡିକାର୍ଗଡ୍ ଉକୁର୍ନେ ବାର୍ସେକ୍ କାମେ କେୟଣ୍ତି ବୁତି ଡାବୁଲ୍ଟୁ॰ ପେରିନ୍ ଏନେମେନ୍ ଆରେ ଏନାଦି॰ କାକୁର୍ତି ଲକୁ॰ ପାୟିସି ସି ଏରୁଟେ ?
\v 6 ମାତର୍ ଜିଉଦା ସତ୍ ନା କାକୁର୍ତି ଲକ୍ଗୁଲୁ॰ ପାୟିଟ୍ ଚିନ୍ତା କେୟାମାଟଣ୍ଡ୍, ଏନାଦି॰ କି ଅଣ୍ଡ୍ ଉକୁର୍ ଚର୍ ମାଟଣ୍ଡ୍, ଆରେ ଅଣ୍ତୁ॰ ପେଲ୍ ଡାବୁଲ୍ ଇରଣ୍ତି ତଲ୍ ମନା ମାଟେ, ଆଲ୍ ଏନାଦ୍ ପାଟିନ୍ ଏଣ୍ତିନର୍ ଆମାଟୁକ୍ ଅଣ୍ଡ୍ ଚରାସି ଉଗୁନଣ୍ଡ୍।
\v 7 ଆଟେଲ୍ ଯୀଶୁ ପକେଣ୍ଡ୍, ଆଦି॰ ସାକାରି ସିୟୁର୍ ଏଟେନ୍ କି ଏରେ ୱାଡିନ୍ ଆନ୍ ପେନ୍ଦୁସି ଏଦାନ୍ ସିରିସ୍ ଇ ବାସ୍ନା ନେୟ୍ ଇରି ସେୟ୍ଦା।
\v 8 କାକୁର୍ତିତିଲ୍ ପାଟିନ୍ ବେଲ୍ ଇମ୍ କାକେଲ୍ ସେୟ୍ଦାର୍, ମାତର୍ ଆନ୍ ଇମ୍ନାଟ୍ ପାଟିନ୍ ବେଲେନ୍ ମାନାନ୍।
\v 9 ଇ ବେଲ୍ ଯୀଶୁ ଆମାନ୍ ମାଣ୍ତି॰ ପୁଞ୍ଜି ପେ॰ଗୁର୍ତୁଲ୍ ଜିଉଦିତିଲ୍ ୱାନର୍, ୱାୟ୍କେ ଯୀଶୁ॰ ସୁଡୁ॰ ପାୟିଟ୍ ମାନା ମାତର୍ ଏରେ ଲାଜାରି॰ ଯୀଶୁ ସାଦାନ୍ ପେଲ୍‍ଟୁକ୍ ଜିୱେ କେୟି ସିଣ୍ତୁସି ମାଟଣ୍ଡ୍ ଅଣ୍ତୁ॰ ମେନ୍ ସୁଡୁ॰ ପାୟିଟ୍ ୱାନର୍।
\v 10 ମାତର୍ ମୁକ୍ୟଜାଜକ୍ତୁଲ୍ ଲାଜାରି॰ ମେନ୍ ୱାଟତେନ୍ ଆଟି କାରି॰ ପାୟିଟ୍ ଇଚା କେନର୍।
\v 11 ଏନାଦି॰ କି ଲାଜାରି॰ ଉନିଟ୍ ଜିଉଦିତିଲି॰ ପେସ୍ଟୁକ୍ ପେ॰ଗୁର୍ତୁଲ୍ ଲକ୍ ଯୀଶୁ॰ ପେଲ୍ ବିସ୍ୱାସ୍ କେଗିନର୍
\v 12 ଆଦି॰ ଆରେକୁଟ୍ ସିରିସ୍ ପାରୁବୁ॰ ୱାରି ମାନଣ୍ତି ପେ॰ଗୁର୍ତୁଲ୍ ଲକ୍ ଯୀଶୁ ଜୀରୁସାଲମ୍ତୁନ୍ ୱାରିଦାଣ୍ଡ୍ ଏଞ୍ଜି ପୁଞ୍ଜି,
\v 13 ଲକ୍ଗୁଲ୍ ଗାଜ୍ରି ରେମାଲ୍ ପାତି ଅଣ୍ତୁନା ବେଟ୍ ଏରି॰ ପାୟିଟ୍ ପେତର୍, ଆରେ ପେରିନ୍ ଆବାଲିନା ପକୁ॰ ମୁଲିୟାତର୍ ଅସାନା,  ମାପୃ॰ ପିଦିର୍ ଉୟି ଏର୍ ୱାରିଦାଣ୍ଡ୍ ଅଣ୍ଡ୍ ଦନ୍ୟ, ଦନ୍ୟ ଇସ୍ରାଏଲ୍ଟେ ରାଜା।
\v 14 ଆରେ ଯୀଶୁ ଉକୁଟ୍ ଗଦ୍ ପାପ୍ ପୟ୍ତାନ୍ ସସି ସେନି॰ ପାୱ୍ ପାତେର୍।
\v 15 ଏରେ ୱାଡିନ୍ ଲେକା ଏରିମାୟା ଏ ସିୟନ୍ଟେ ଲକ୍ଗୁଲ୍ ନାରିସ୍ ମେର୍, ସୁଡୁର୍ ଇମ୍ଗୁଲ୍ନେ ରାଜା ଗଦ ପାପ୍ ପୟତାନ୍ ସସି ଉଣ୍ତି କେରିନ୍ ୱାରିଦାଣ୍ଡ୍।
\v 16 ଇ ପାଟିଟେ ବିସୟ୍ଗୁଲ୍ ଅଣ୍ତୁ॰ ସିସୁତୁଲ୍ ବୁଜ୍ ଏରି॰ ଆଡୁଟର୍। ମାତର୍ ଯୀଶୁ ଏରେ ବେଲ୍ ମଇମା ପାୟ୍ ଏନଣ୍ଡ୍ ଆଟେଲ୍ ଅର୍ ବୁଜ୍ ଏରି॰ ଆଡ୍ତର୍ ଜେ ଇଦ୍ ପାଟିନ୍ ଯୀଶୁ॰ ବିସୟ୍ରେନ୍ ଲେକା ଏରିମାଟେ। ଆଦିନ୍ କୁଣ୍ତେଲ୍ ସିସୁତୁଲ୍ ମୁନେନ୍ ଏତାତର୍, ଅର୍ ଯୀଶୁ॰ ପାୟିଟ୍ ଆୟ୍ ୱାଡିନ୍ କେୟି ମାଟର୍।
\v 17 ଯୀଶୁ ଲାଜାରି॰ ମରନ୍ ବାସେଟୁକ୍ ଅର୍ଗି ଜିୱେ କେୟି ସିଣ୍ତୁତାନ୍ ବେଲ୍ ଏ॰ଗୁର୍ତୁଲ୍ ଲକ୍ଗୁଲ୍ ଅଣ୍ତୁନାଟ୍ ମାଟର୍, ଅର୍ ଇଣ୍ତି ଆଦିନେ ସାକି ସିଗି॰ ଉଣ୍ତେର୍।
\v 18 ଯୀଶୁ॰ ଉନିଟ୍ ଇ ବେର୍ଟେ କାବା କାମେ ଏରଣ୍ତି॰ ସୁଡି ପେ॰ଗୁର୍ତୁଲ୍ ଲକ୍ ଅଣ୍ତୁ॰ ବେଟ୍ ଏରି॰ ପାୟିଟ୍ ସେଞ୍ଜିମାଟର୍।
\v 19 ଇଦି॰ ଉନିଟ୍ ପାରୁସିତିଲ୍ ଉକୁର୍ ଆରେକୁର୍ନା ପାର୍କା ପାର୍କି ଏନର୍।ସୁଡୁଦାଟ୍ ତାନ୍ ଇମ୍ଗୁଲ୍ ଏନାଦ୍ କେଗି॰ ଅଡାର୍ ଇ ଜଗତ୍ ପାଟିନ୍ ଅଣ୍ତୁନ୍ କୁଣ୍ତୁନି ସେନିଦା।
\v 20 ନିସ୍ତାର୍ ପାରୁବ୍ ସିରିସ୍ ଆରାଦନା କେଗି॰ ପାୟିଟ୍ ୱାରିମାନ୍ ଲକ୍ ତାନିର୍ଟୁକ୍ ଏ॰ଗୁର୍ତୁଲ୍ ଗିରିକ୍ ଲକ୍ ମାଟର୍।
\v 21 ଅର୍ ଗାଲିଲିଟେ ବେତ୍ସାଇଦା ପାଲୁକ୍ତୁନ୍ ବସ୍ତି ମାନାକ୍ ପିଲ୍ପ॰ କାକେଲ୍ ସେଞ୍ଜି ଅନୁଗ୍ରଦ୍ କେୟି ପକେର୍, ଆଗିୟା, ଆମ୍ ଗୁଲ୍ ଯୀଶୁ॰ ସୁଡୁ॰ ପାୟିଟ୍ ଇଚା କେଗିଦାମ୍।
\v 22 ପିଲିପସ୍ ସେଞ୍ଜି ଆନ୍ଦ୍ରିୟ॰ ପକେଣ୍ଡ୍, ଆରେ ଆନ୍ଦ୍ରିୟ ଆରେ ପିଲିପସ୍ ସେଞ୍ଜି ଯୀଶୁ॰ ପକେର୍।
\v 23 ଜାସୁ ଅରୁ॰ ପକେଣ୍ଡ୍, ଇଣ୍ତି ନର୍ ସେପାଲ୍ ଗଉରବ୍ ପାୟ୍ ଏରଣ୍ତି ବେଲା ୱାରି ଏଦେଟେ।
\v 24 ଆନ୍ ଇମୁ॰ ସତ୍ ପକୁଦାନ୍ ଜେ, ଗଅ॰ ତାଣ୍ଡ୍ ତୁକୁଡ୍ତୁନ୍ ଇଲି ସାୟିସେନା, ଆଟେକଡ୍ ଆଦ୍ ୱାୟ୍କେ ଉକୁଟି ସେୟ୍ଦା, ମାତର୍ ଜଦି ସାଦା ଆଟେକଡ୍ ପେ॰ଗିଟ୍ ପଲ୍ ପାତ୍ଦା।
\v 25 ନିଜେଟେ ଜିୱେ॰ ବଲ୍ପାୟ୍ ଏଦାନ୍ ଲକ୍ ଆଦି॰ ଆରାତାଣ୍ଡ୍, ଆରେ ଏର୍ ନିଜେଟେ ଜିୱେ॰ ଇ ଜଗତୁ॰ ବଲ୍ ପାୟ୍ ଏରାଣ୍ଡ୍, ଅଣ୍ଡ୍ ପଲାଟେ ଜିୱେ॰ ପାୟ୍ ଏଦାଣ୍ଡ୍।
\v 26 ଏର୍ କି ଆନେ ସେବା କେଗି॰ ଇଚା କେଗିଦାର୍, ଅର୍ ଆନ୍ କୁଣ୍ତୁନି ୱାକାର୍, ଆରେ ଏରେ ମାନ୍ ଆନ୍ ମାୟାନ୍ ଆନେ ସେବାକାରିୟାତିଲ୍ ମେନ୍ ଆଲ୍ ସେୟ୍ଦାର୍। ଜଦି ଏର୍ ଆନୁ॰ ସେବା କେଗିଦାର୍ ଆବା ଅରୁ॰ ସନ୍ ମାନ୍ ସି ଦାଣ୍ଡ୍।
\v 27 ଇଣ୍ତି ଆନ୍ ଜିୱେ ପେରିନ୍ କିଲ୍ବିଲ୍ ଏରିଦା, ଆନ୍ ଏନାଦ୍ ପକ୍ଦାନ୍, ଏ ଆବା ଆନୁ॰ ଇ କସ୍ଟ ପାୟ୍ଏରେଣ୍ତି ବେଲାଟୁକ୍ ରକ୍ୟା କେୟ୍ ମାନା ଆନ୍ ତାନ୍ ଇ କସ୍ଟ ପାୟେରି॰ ପାୟିଟ୍ ଇ ବେଲା ୱାରି ମାୟାନ୍।
\v 28 ଏ ଆବା ଇନ୍ ପିଦିର୍ ଗଉରବ୍ ଏକା ଆଟେଲ୍ ସରଗଟୁନ୍ ଇ ପଲେ ୱାନେ, ଆନ୍ ଆଦି॰ ଗଉରବ୍ କେୟିମାୟାନ୍, ଆରେ ମେନ୍ କାଦାମ୍,
\v 29 ଆଟେଲ୍ ରୁନ୍ ଏରିମାନ୍ ଏ॰ଗୁଲ୍ତୁଲ୍ ଲକ୍ ଇଦ୍ ୱେଞ୍ଜି ପକେର୍, ମଗୁଲ୍ ଗୁଦ୍ ଗୁଦ୍ ଏନେ। ଆରେ ୱେନର୍ ପକେର୍, ଉକୁଟ୍ ସରଗ୍ ଦୁତ୍ ଅଣ୍ତୁ॰ ପକେଣ୍ଡ୍।
\v 30 ଯୀଶୁ ଲକ୍ଗୁଲୁ॰ ପକେଣ୍ଡ୍, ଇ ପଲେ ଆନ୍ ପାୟିଟ୍ ଏରା, ମାରତ୍ ଇମ୍ଗୁଲୁ॰ ପାୟିଟ୍ ଏରିମାୟା।
\v 31 ଇଣ୍ତି ଇ ଜଗତ୍ତୁନ୍ ବିଚାର୍ ରଣ୍ତି ବେଲା ୱାରି ଏଦେଟେ, ଇ ଜଗତ୍ଟେ ସାସନ୍ କେୟାକି॰ ପେପ୍ସି କାରି॰ ଏଦା।
\v 32 ଜଦି ଆନୁ॰ କ୍ରୁସ୍ ପୟ୍ତାନ୍ ତେଟ୍ତାନ୍ ବେଲ୍ ପାଟିନ୍ ଲକୁ॰ ଆନ୍ ପେଲ୍ ତିଣ୍ଡ୍ଦାନ୍।
\v 33 ଯୀଶୁ ଏରେ ୱାଡିନ୍ ସାଦାଣ୍ଡ୍, ଆଦ୍ ତଟୁକ୍ ପାୟିଟ୍ ଅଣ୍ଡ୍ ଇଦ୍ ପକେଣ୍ଡ୍।
\v 34 ଲକ୍ଗୁଲ୍ ଅଣ୍ତୁ॰ ପକେର୍, ଆମ୍ ବେବସ୍ତାଟୁ॰ ୱେଞ୍ଜି ମାୟାମ୍ ଜେ, କୀଷ୍ଟ ପାଟିନ୍ ଦିନ୍ ସେୟ୍ଦାଣ୍ଡ୍। ଆଟେକଡ୍ ଇନ୍ ଏଟେନ୍ ପକୁଦାଟ୍, ନର୍ ସେପାଲ୍ ସାଦାଣ୍ଡ୍ ଏଞ୍ଜି ? ଆରେ ଇ ନର୍ ସେପାଲ୍ ଏଣ୍ଡ୍ ?
\v 35 ଯୀଶୁ ଅରୁ॰ ପକେଣ୍ଡ୍, ଇମ୍ଗୁଲୁ॰ କାକେଲ୍ ୱିଣ୍ଡ୍ ଅଲପ୍ ବେଲା ପାୟିଟ୍ ସେୟ୍ଦା। ଆଦି॰ ୱିଣ୍ଡ୍ ଇମ୍ ପେଲ୍ ମାନ୍ ଆରେକ୍ ତାକୁର୍, ଆଟେଲ୍ ସିକାଟ୍ ଇମ୍ଗୁଲୁ॰ ଡାବାସି କାରି॰ ଅଡା। ସିକାଟ୍ ତାନିର୍ ତାକ୍ଦାନ୍ ଲକ୍ ଏରେ ପା॰ଗିଟ୍ ସେନିଦାଣ୍ଡ୍ ଏଞ୍ଜି ନିଜେନ୍ ପୁନୁ॰ ଅଡାଣ୍ଡ୍।
\v 36 ଏରେ ଆରେକ୍ ୱିଣ୍ଡ୍ ଇମ୍ନାଟ୍ ମାୟା, ଆଲ୍ ବିସ୍ୱାସ୍ କେୟୁର୍, ଆଟେଲ୍ ଇମ୍ଗୁଲ୍ ୱିଣ୍ଡ୍ଟେ ସିଣ୍ତିଲ୍ ଏରି॰ ଅଡ୍ତାର୍। ଯୀଶୁ ଇ ପାଟେ ପକି ପଲି ୱେନେଲ୍ ସେୟଣ୍ଡ୍ ଆରେ ଅରୁ॰ ପେଲ୍‍ଟୁକ୍ ତଟ୍ସି ଏରାୟେ॰ ମାଟଣ୍ଡ୍।
\v 37 ଯୀଶୁ ଅରୁ॰ ପେଲ୍ ପେ॰ଗିଟ୍ କାବା କାମେଲ୍ କେୟି ମାଟଣ୍ଡ୍, ଏ॰ଗଡ୍ ମେନ୍ ଲକ୍ଗୁଲ୍ ଅଣ୍ତୁ॰ ବିସ୍ୱାସ୍ କେୟା ମାନ୍ନର୍।
\v 38 ଏଟେନ୍ କି ଜିସାଇ ବାବବାଦି ପକଣ୍ତି ପାଟେ ସପଲ୍ ଏନେ, ଅଣ୍ଡ୍ ପକିମାଟଣ୍ଡ୍, ଏ ପର୍ବୁ, ଆନ୍ ପକଣ୍ତି ପାଟେ ଏର୍ ବିସ୍ୱାସ୍ କେୟିମାୟାର୍ ? ଆରେ ପର୍ବୁନେ ରକ୍ୟା କେୟଣ୍ତି ସକ୍ତି॰ ଏର୍ ସୁଡିମାର୍ ?
\v 39 ଇଦିନ୍ ପାୟିଟ୍ ଅର୍ ବିସ୍ୱାସ୍ କେୟା ମାନ୍ନର୍, ଏନାଦି॰ କି ଜିସାଇ ଆରେ ମେନ୍ ପକିମାୟାଣ୍ଡ୍।
\v 40 ଅଣ୍ଡ୍ ଅରୁନେ କାନୁଲୁ॰ କାନା କେୟିମାଣ୍ଡ୍, ଆର୍ନେ ଗର୍ବେ॰ ଅଟୁୱା କେୟିମାଣ୍ଡ୍ ଆରେ କାନୁଲ୍ ସୁଡୁ॰ ଅଡୁକ୍ ମାକାଣ୍ଡ୍, ଗର୍ବେନା ବୁଜ୍ ଏରି॰ ମାକାଣ୍ଡ୍। ମାଣ୍ତି ୱାରାର୍ ଆରେ ଆନ୍ ଅରୁ॰ ସୁସ୍ତ କେୟାଣ୍ଡ୍।
\v 41 ଜିସାଇ ଦର୍ସେନ୍ନା ଯୀଶୁନେ ଗଉରବ୍ ସୁଡେଣ୍ଡ୍ ଆଦିନ୍ ପାୟିଟ୍ ଅଣ୍ତୁନ୍ ବିସୟ୍ରେନ୍ ଇ ପାଟିଟେ ବିସୟ୍ ପକେଣ୍ଡ୍।
\v 42 ମାତର୍ ଯୀଶୁ॰ ପେଲ୍ ପେ॰ଗୁର୍ତୁଲ୍ ବିସ୍ୱାସ୍ କେନର୍, ଅ॰ଗୁର୍ତୁଲ୍ ଜିଉଦି ନେତାକିଲ୍ ମେନ୍ ବିସ୍ୱାସ୍ କେନର୍। ମାତର୍ ପାରୁସିତିଲ୍ ପାର୍ତନା ଉଲେକିଲ୍ଟୁକ୍ ପେପ୍ସି କାର୍ଦାର୍ ଏଞ୍ଜି ନାର୍ସି ବିସ୍ୱାସ୍ ବିସୟ୍ରେନ୍ ପୁଟ୍କାର୍ନା ପକା ମାନ୍ନାର୍।
\v 43 ଏନାଦି॰ କି ଅର୍  ମାପୃ॰ ପର୍ସଂସାଟୁକ୍ ଲକ୍ଗୁଲ୍ନେ ପର୍ସଂସା ପାୟ୍ଏରି॰ ଇଚା କେଗିନର୍।
\v 44 ଯୀଶୁ ପେରିନ୍ ପଲେନା ପକେଣ୍ଡ୍, ଏର୍ ଆନ୍ ପେଲ୍ ବିସ୍ୱାସ୍ କେଦାଣ୍ଡ୍, ଅଣ୍ଡ୍ ୱାୟ୍କେ ଆନ୍ ପେଲ୍ ବିସ୍ୱାସ୍ କେୟାଣ୍ଡ୍ ମାତର୍ ଆନୁ॰ ସୟ୍ ପାକି॰ ମେନ୍ ସୁଡ୍ଦାଣ୍ତ।
\v 45 ଆରେ, ଜେ ଆନ୍ ଦର୍ସନ୍ କେଦାଣ୍ଡ୍, ଅଣ୍ଡ୍ ଆନ୍ ସୟ୍ତାନ୍ ଦର୍ସନ୍ କେଦାଣ୍ଡ୍ ।
\v 46 ଏର୍ କି ଆନ୍ ପେଲ୍ ବିସ୍ୱାସ୍ କେଦାଣ୍ଡ୍, ଅଣ୍ଡ୍ ସିକାଟ୍ ତାନିର୍ ବାସେ ଏରାଣ୍ଡ୍, ଇଦିନ୍ ପାୟିଟ୍ ଆନ୍ ଇ ଜଗତ୍ତୁନ୍ ୱିଣ୍ଡ୍ ଏରି ୱାରିମାୟାନ୍।
\v 47 ଜଦି ଏର୍ ଆନେ ବାକ୍ୟ ୱେନ୍ଜି ପାଲନ୍ କେୟାକଡ୍ ମେନ୍ ଆନ୍ ଅଣ୍ତୁ॰ ବିଚାର୍ କେୟାନ୍, ଏନାଦି॰ କି ଆନ୍ ଜଗତ୍ଟେ ବିଚାର୍ କେଗି॰ ପାୟିଟ୍ ୱାରାନ୍, ମାତର୍ ୱାୟ୍କେ ଜଗତୁ॰ ରକ୍ୟା କେଗି॰ ୱାରିମାୟାନ୍।
\v 48 ଏର୍ ଆନୁ॰ ଆରେ ଆନେ ବାକ୍ୟ ଗରନ୍ କେୟାଣ୍ଡ୍ ଅଣ୍ତୁ॰ ଉକୁର୍ ବିଚାର୍ କାରିୟା ମାୟାଣ୍ଡ୍। ଆନ୍ ଏରେ ବାକ୍ୟ ପକିମାୟାନ୍ ଆଦ୍ ପଲ୍ଦାନ୍ ଦିନ୍ ଅଣ୍ତୁନେ ବିଚାର୍ କେଦା।
\v 49 ଏନାଦି॰ କି ଆନ୍ ନିଜ୍ ପେଲ୍‍ଟୁକ୍ ପକାନ୍, ମାତର୍ ଆନେ ସୟ୍ ପାକ୍ ଆନ୍ ଆବା ଆଦେସ୍ ସିମାଣ୍ଡ୍, ଆନ୍ ଏନାଦ୍ କେଦାନ୍ ଆରେ ଏନାଦ୍ ପକ୍ଦାନ୍।
\v 50 ଆନ୍ ପୁୟାନ୍, ଆବା॰ ଆଦେସ୍ ପଲାଟେ ଜିୱେ॰ କାଡାସି ଉଦା। ଆଦି॰ ଆନ୍ ଏନାଦ୍ ପକି ମାୟାନ୍ ଆଦ୍ ଆବା  ମାପୃ ଆନ୍ ପକୁ॰ ପାୟିଟ୍ ଆନୁ॰ ପକେଣ୍ଡ୍ ଆଦ୍ ଆପାଡି ଆନ୍ ପକେନ୍।
\c 13
\p
\v 1 ଜିଉଦିତିଲ୍ନେ ନିସ୍ତାର୍ ପାରୁବ୍ ଏଦାନ୍ ଆଗାଡି ଯୀଶୁ ପୁଞ୍ଜି ମାଟଣ୍ଡ୍ ଅଣ୍ଡ୍ ଜଗତ୍ ସାକାରି ଆବାମ୍ ପେଲ୍ ସେନଣ୍ତି ବେଲା ୱାନ୍ନେ ଏଞ୍ଜି। ଅଣ୍ଡ୍ ଇ ଜଗତୁନ୍ ମାନଣ୍ତି ନିଜେଟେ ସିସୁତୁଲୁ॰ ଲାଡ୍ କେଗିନଣ୍ଡ୍, ଆରେ ଇଣ୍ତି ଅରୁ॰ ପେଲ୍ ପୁରା ପୁରୁନ୍ ଲାଡ୍ ତଟ୍ତଣ୍ଡ୍।
\v 2 ସିର୍ତାଲ୍ଟେ ବଜିନ୍ ଉଣ୍ଡ୍ଦାନ୍ ବେଲ୍ ସିମ୍ନୁ॰ ସିଣ୍ଡ୍ ଇସ୍କରିୟ ଜିଉଦା॰ ମାନ୍ତୁନ୍ ଯୀଶୁ॰ ସତ୍ ରୁତୁଲୁ॰ କିତିନ୍ ପାତୁସିଗି॰ ପାୟିଟ୍ ସୟ୍ତାନ୍ ଏତ୍ ସିନେ।
\v 3 ଆବା  ମାପୃ ଯୀଶୁ॰ ପାଟାଟେ ବିସୟ୍ରେନ୍ ଆଦିକାର୍ ସିମାଟଣ୍ଡ୍, ଯୀଶୁ  ମାପୃ॰ ପେଲ୍‍ଟୁକ୍ ୱାରିମାୟାଣ୍ଡ୍ ଆରେ ଅଣ୍ତୁନ୍ ପେଲ୍ ମାଣ୍ତି ସେନ୍ଦାନ୍ ଏଞ୍ଜି ମେନ୍ ଯୀଶୁ ପୁଞ୍ଜି ମାଟଣ୍ଡ୍।
\v 4 ଇଦ୍ ପୁଞ୍ଜି ଯୀଶୁ ତିୟାନ୍ ପେଲ୍‍ଟୁକ୍ ସିଲ୍ସି ଜଡା ଏରି ମାନଣ୍ତି ଆ॰ଗି ପୁସ୍କି କେରିନ୍ ଇରି ସିନଣ୍ଡ୍ ଆରେ କିଟେନ୍ ଉକୁଟ୍ ତୁୱାଲ୍ କାଟି ଏନଣ୍ଡ୍।
\v 5 ଆଦିନ୍ କୁଣ୍ତେଲ୍ ଉକୁଟ୍ ଡାକ୍ସାନ୍ ନିର୍ ସର୍ତଣ୍ଡ୍, ସିସୁତୁଲୁ॰ ପାଦ୍ କାଲ୍ଗିଲ୍ ନରିସି ନିଜ୍ କାଟେନ୍ କାଟି ଏରଣ୍ତି ତୁୱାଲ୍ନାଟ୍ ତୁର୍ସୁ॰ ଉଣ୍ତେଣ୍ଡ୍।
\v 6 ଦାଡି ଦିଆ ସିମନ୍ ପିତରୁ॰ ଆର୍ସେଲ୍ ୱାନଣ୍ଡ୍, ପିତର୍ ପକେଣ୍ଡ୍, ପର୍ବୁ ଇନ୍ ଆନେ ପାଦ୍କାଲ୍ ନରୁଦାଟ୍ ?
\v 7 ଯୀଶୁ ପକେଣ୍ଡ୍, ଆନ୍ ଏନାଦ୍ କେଗିଦାନ୍ ଆଦ୍ ଇମ୍ ଇଣ୍ତି ପୁନାର୍, ମାତର୍ କୁଣ୍ତେଲ୍ ବୁଜ୍ଏଦାର୍।
\v 8 ପିତର୍ ପକେଣ୍ଡ୍, ମାନା, ଇନ୍ ଆନ୍ ପାଦ୍କାଲ୍ ଏସେଲ୍ ମେନ୍ ନର୍ ମେନ୍। ଯୀଶୁ ଅଣ୍ତୁ॰ ଉତର୍ସି ପକେଣ୍ଡ୍, ଜଦି ଆନ୍ ଇନ୍ କାଲ୍ଗିଲ୍ ନରାନ୍ ଆଟେକଡ୍ ଇନୁ॰ ଆନ୍ ପେଲ୍‍ଟୁକ୍ ଏନା ମେନ୍ ବା ତଣ୍ତା।
\v 9 ଆଟେଲ୍ ସିମନ୍ ପିତର୍ ପକେଣ୍ଡ୍, ଏ ପର୍ବୁ, ଇନ୍ ଆନ୍ ପଦ୍କାଲ୍ ନର୍ଦାନ୍ କୁଣ୍ତେଲ୍ ଆନେ କି ଆରେ ତାଲ୍ ମେନ୍ ନରୁସି ଇନ୍ଦେ।
\v 10 ଯୀଶୁ ପକେଣ୍ଡ୍, ଉକୁର୍ ଲକ୍ ନିର୍ ମୁୟ୍ଗଡ୍ ଅଣ୍ତୁନେ ମେନ୍ ପାଟିନ୍ ସୁଚି ଏରିସେୟା, ଆଦିନ୍ ପାୟିଟ୍ ୱାୟ୍କେ ପାଦ୍ ନର୍ଗଡ୍ ଇମ୍ଗୁଲ୍ ସୁଚି ଏଦାର୍ ମାତର୍ ଇମ୍ ତାନିର୍ ପାଟିନ୍ ଲକ୍ ଏରାର୍।
\v 11 ଯୀଶୁ ପୁଞ୍ଜି ମାଟଣ୍ଡ୍ ଏର୍ ଅଣ୍ତୁ॰ ସତ୍ ରୁତୁଲୁ॰ କିତିନ୍ ପାତୁସିଦାଣ୍ଡ୍ ଏଞ୍ଜି ଆଦିନ୍ ପାୟିଟ୍ ପକେଣ୍ଡ୍, ଇମ୍ ତାନିର୍ଟୁକ୍ ପାଟିନ୍ ଲକ୍ ସୁଚି ଏରାର୍।
\v 12 ଯୀଶୁ ସିସୁତୁଲୁ॰ ପାଦ୍ ନରି ପଲ୍ଦାନ୍ କୁଣ୍ତେଲ୍ ନିଜେଟେ ଆ॰ଗି ଜଡା ଏରି ଅଣ୍ଡ୍ ଏରେ ମାନ୍ ଉଣ୍ତିମାଟଣ୍ଡ୍ ଆଲ୍ ସେଞ୍ଜି ଉଣ୍ତି ଅରୁ॰ ପକେଣ୍ଡ୍, ଆନ୍ ଇମ୍ଗୁଲୁ॰ ପାୟିଟ୍ ଏନା କେନନ୍ ଆଦ୍ ଇମ୍ ବୁଜ୍ ଏନର୍ କି ?
\v 13 ଇମ୍ଗୁଲ୍ ଆନୁ॰ ଗୁରୁ ଆରେ ପର୍ବୁ ଏଞ୍ଜି ଅର୍ଗୁଦାର୍, ଇମ୍ ସତ୍ ପକୁଦାର୍ ଆନ୍ ତାନ୍ ଅଣ୍ତି।
\v 14 ଇଣ୍ତି ଆନ୍, ଇମ୍ଗୁଲ୍ନେ ପର୍ବୁ ଆରେ ଗୁରୁ ଇମେ ପାଦ୍ଗିଲ୍ ନରେନ୍, ଇମ୍ ମେନ୍ ଉକୁର୍ ଆରେକୁର୍ନେ ପାଦ୍ ନରିସିଗି॰ ପାର୍ଦା।
\v 15 ଆନ୍ ଇମ୍ ପାୟିଟ୍ ଉକୁଟ୍ ଆଦର୍ସ ୱାଡିନ୍ କେନନ୍। ଇମ୍ ମେନ୍ ଆନ୍ ଏରେ ୱାଡିନ୍ ଇମୁ॰ ପାୟିଟ୍ କେନନ୍ ଆୟ୍ ୱାଡିନ୍ କେୟୁର୍।
\v 16 ଆନ୍ ଇମୁ॰ ସତ୍ ପକୁଦାନ୍, ସେବା କାରିୟା ଅଣ୍ତୁ॰ ସାୱ୍କାର୍ ପେଲ୍‍ଟୁକ୍ ବେର୍ଟଣ୍ଡ୍ ଏରାଣ୍ଡ୍। ଆମାଟୁକ୍ ପେରିତ୍ ନିଜେଟେ ସଇସିମାନ୍ ଲକ୍ ପେଲ୍ଟୁଂ ବେଟଣ୍ଡ୍ ଏରାଣ୍ଡ୍ ।
\v 17 ଜଦି ଇମ୍ ଇ ପାଟିନ୍ ପୁୟାର୍ ଆଦି॰ ଇ ୱାଡିନ୍ କିଗିଡ୍ ଇମ୍ଗୁଲ୍ ଦନ୍ୟ ଲକ୍।
\v 18 ଆନ୍ ଇମ୍ ପାଟିନ୍ ଲକୁ॰ ବିସୟ୍ରେନ୍ ପକାଣ୍ଡ୍, ଏରେ ୱାଡିଟେ ଲକୁ॰ ଆନ୍ ଆସ୍କି ମାୟାନ୍ ଅରୁ॰ ପୁୟାନ୍। ମାତର୍ ଦରମ୍ ସାସ୍ତ୍ରଟେ ବାକ୍ୟ ସପଲ୍ ଏରି॰ ପାୟିଟ୍ ଇ ୱାଡିନ୍ ଗଟ୍ ଏରିଦା। ଏର୍ ଆନେ ରୁଟି ତିୟାର୍ ଅଣ୍ଡ୍ ଆନ୍ ବିରଦ୍ରେନ୍ କାଲ୍ ତେଟ୍ତଣ୍ଡ୍।
\v 19 ଏରେ ବେଲ୍ ଇଦ୍ ଗଟ୍ ଏଦା ଆୟ୍ୱେଲ୍ ଆନ୍ ଅଣ୍ତି ଏଞ୍ଜି ଇମ୍ ବିସ୍ୱାସ୍ କେଗି॰ ପାୟିଟ୍ ଇଣ୍ତି ଇଦ୍ ଗଟ୍ ଏରା ଆଗାଡି ଆନ୍ ଇମ୍ଗୁଲୁ॰ ପକୁଦାନ୍।
\v 20 ଆନ୍ ଇମୁ॰ ସତ୍ ପକୁଦାନ୍, ଏର୍ ଆନ୍ ସୟ୍ ପାକି॰ ଗରନ୍ କେଦାର୍ ଅଣ୍ଡ୍ ଆନୁ॰ ଗରନ୍ କେଦାଣ୍ଡ୍। ଆନୁ॰ ଏର୍ ଗରନ୍ କେଦାର୍ ଅର୍ ଆନୁ॰ ସୟ୍ ପାକି॰ ମେନ୍ ଗରନ୍ କେଦାର୍।
\v 21 ଯୀଶୁ ଇ ପାଟିନ୍ ପାଟେଲ୍ ପକି ପଲ୍ଦାନ୍ କୁଣ୍ତେଲ୍ ଆତ୍ମାରେନ୍ କିଲିବିଲି ଏନଣ୍ଡ୍, ଆରେ ସାକି ସି ପକେଣ୍ଡ୍, ଆନ୍ ଇମୁ॰ ସତ୍ ପକୁଦାନ୍ ଇମ୍ଗୁଲୁ॰ ତାନିର୍ଟୁକ୍ ଉକୁର୍ ଆନୁ॰ ସର୍ ତୁଲୁ॰ କିତିନ୍ ସର୍ପାସି ସିଦାଣ୍ଡ୍।
\v 22 ଯୀଶୁ ଏରୁ॰ ବିସୟ୍ରେନ୍ ଇଦ୍ ପକେଣ୍ଡ୍ ଏଞ୍ଜି ବୁଜ୍ ଏରା ପାୟିଟ୍ ସିସୁତୁଲି ଉକୁର୍ ଆରେକୁରୁ॰ ସୁଡା ସୁଡି ଏନର୍
\v 23 ଯୀଶୁ ଅଣ୍ତୁ॰ ସିସୁତୁଲୁ॰ ତାନିର୍ଟୁକ୍ ଉକୁରୁ॰ ପେରିନ୍ ଲାଡ୍ କେଗିନଣ୍ଡ୍। ଅଣ୍ଡ୍ ଯୀଶୁ॰ କାକେଲ୍ ଉଣ୍ତିମାଟଣ୍ଡ୍।
\v 24 ସିମନ୍ ପିତର୍, ଆୟ୍ ସିସୁ॰ ଏରୁ॰ ବିସୟ୍ରେନ୍ ପକୁଦାଣ୍ଡ୍ ଏଞ୍ଜି ପୁନୁ॰ ପାୟିଟ୍ ସାୟ୍ଗାତଣ୍ଡ୍।
\v 25 ଅଣ୍ଡ୍ ଆୟ୍ ୱାଡିନ୍ ଉଣ୍ତି କେରିନ୍ ଯୀଶୁନ୍ କାକେଲ୍ ଆର୍ଗିଲ୍ତିନ୍ ଅର୍ଗି ପକେଣ୍ଡ୍, ପର୍ବୁ, ଅଣ୍ଡ୍ ଏଣ୍ଡ୍।
\v 26 ଯୀଶୁ ପକେଣ୍ଡ୍, ଆନ୍ ଇ ରୁଟି ମୁକା କୁଡ୍ତାନ୍ ମୁଲୁସି ଏରୁ॰ ସିଦାନ୍, ଆୟ୍ ଅଣ୍ଡ୍ ଆଟେଲ୍ ଯୀଶୁ ମୁକେକ୍ ରୁଟି ଉୟି କୁଡ୍କାନ୍ ମୁଲୁତଣ୍ଡ୍ ଆରେ ସିମନୁ॰ ସିଣ୍ଡ୍ ଇସ୍କରିୟ ଜିଉଦା॰ ସିନଣ୍ଡ୍।
\v 27 ଜିଉଦା ରୁଟି ଉଦାନ୍ ବେଲ୍ ସୟ୍ତାନ୍ ଅଣ୍ତୁ॰ ତାନିର୍ ନାନେଟ୍। ଆଟେଲ୍ ଯୀଶୁ ଅଣ୍ତୁ॰ ପକେଣ୍ଡ୍, ଇନ୍ ଏଦାନ୍ କେଗି॰ ମାୟା ଆଦ୍ ଦାପ୍ରେନ୍ କେ।
\v 28 ମାତର୍ ଯୀଶୁ ଏରେ ଉଦେସ୍ରେନ୍ ଅଣ୍ତୁ॰ ଇ ପାଟେ ପକିମାଟଣ୍ଡ୍, ତିନି॰ ଉଣ୍ତି ମାନ୍ ଲକ୍ ତାନିର୍ଟୁକ୍ ଏର୍ ମେନ୍ ବୁଜ୍ ଏରି॰ ଅଡୁଟର୍।
\v 29 ଏନାଦି॰ କି ଜିଉଦାନ୍ ପେଲ୍ ଡାବୁଲ୍ ଇରଣ୍ତି ମନା ମାଟେ, ଆଦି॰ ଏ॰ଗୁର୍ତୁଲ୍ ସିସୁତୁଲ୍ ଏତାତର୍ ଯୀଶୁ ଅଣ୍ତୁ॰ ପାରୁବୁ॰ ଏନାଦ୍ ୱିଡି॰ ପାୟିଟ୍ ପକେଣ୍ଡ୍। ଆରେ ଏ॰ଗୁର୍ତୁଲ୍ ଏତାତର୍ କାକୁର୍ତି ଲକୁ॰ ଦାନ୍ ସିଗି॰ ପାୟିଟ୍ ପକେଣ୍ଡ୍।
\v 30 ଜିଉଦା ଯୀଶୁ ସିମାନଣ୍ତି ରୁଟି ତିଞ୍ଜି ଆୟ୍ ଦାପ୍ରେନ୍ ସିଲ୍ସି ପେସି ସେୟଣ୍ଡ୍। ଆଟେଲ୍ ନାର୍କାମ୍ ଏରିମାଟେ।
\v 31 ଅଣ୍ଡ୍ ସେୟାନ୍ କୁଣ୍ତେଲ୍ ଯୀଶୁ ପକେଣ୍ଡ୍, ଇଣ୍ତି ନର୍ସିଣ୍ଡ୍ ଗଉରବ୍ ପାୟ୍ ଏରିଦାଣ୍ଡ୍ ଆରେ  ମାପୃ ମେନ୍ ନର୍ ସିଣ୍ତି॰ ଉନିଟ୍ ଗଉରବ୍ ପାୟ୍ ଏଦାଣ୍ଡ୍।
\v 32 ଜଦି  ମାପୃ ଅଣ୍ତୁନ୍ ପେଲ୍ ଗଉରବ୍ ପାୟ୍ଏଂଗଡ୍ ଆଟେଲ୍  ମାପୃ ଅଣ୍ତୁନ୍ ପେଲ୍ ସିଣ୍ତି॰ ଗଉରବ୍ ସିଦାଣ୍ଡ୍ ଆରେ ଦାପ୍ରେନ୍ ଗଉରବ୍ କେଦାଣ୍ଡ୍।
\v 33 ଏ ଆନ୍ ସିଣ୍ତିଲ୍, ଆନ୍ ଇମ୍ନା ପେ॰ଗିର୍ ଦିନାମ୍ ମାନି॰ ଅଡାନ୍, ଇମ୍ ଆନୁ॰ କାଣ୍ଡ୍ ତାର୍ ଆରେ ଆନ୍ ଏରେ ବାସେନ୍ ସେନିଦାନ୍ ଆଲ୍ ଇମ୍ ୱାରି॰ ଅଡାର୍। ଜିଉଦିତିଲି॰ ଏରେ ୱାଡିନ୍ ପକେନ୍ ଆୟ୍ ୱାଡିନ୍ ଇଣ୍ତି ଇମୁ॰ ପକି ସିଗିଦାନ୍।
\v 34 ଆନ୍ ଇମୁ॰ ଉକୁଟ୍ ପୁନ୍ ଆଦେସ୍ ସିଗିଦାନ୍, ଉକୁର୍ ଆରେକୁରୁ॰ ସାଡ୍ କେୟୁର୍, ଆନ୍ ଇମ୍ଗୁଲୁ॰ ଏରେ ୱାଡିନ୍ ଲାଡ୍ କେୟି ମାୟାନ୍। ଆଦିନ୍ ପାୟିଟ୍ ଇମ୍ଗୁଲ୍ ଆରେକୁରୁ॰ ଲାଡ୍ କେୟୁର୍।
\v 35 ଆଟେଲ୍ ପାଟିନ୍ ଲକ୍ ପୁୟାର୍ ଜେ, ଇମ୍ ଆନେ ସିସୁତୁଲ୍, ଇମ୍ଗୁଲ୍ ଆରେକୁରୁ॰ ଲାଡ୍ କେଗଡ୍।
\v 36 ସିମନ୍ ପିତର୍ ଯୀଶୁ॰ ପକେଣ୍ଡ୍, ପର୍ବୁ, ଇନ୍ ଏରେ ମାନ୍ ସେନ୍ଦାଟ୍ ? ଯୀଶୁ ଉତର୍ ସିନଣ୍ଡ୍, ଆନ୍ ଏଟ୍ ଦିଗାଲ୍ ସେନିଦାନ୍, ଆମାନ୍ ଇନ୍ ଇଣ୍ତି ୱାରି॰ ଅଡାଟ୍। ମାତର୍ କୁଣ୍ତେଲ୍ ୱାଦାଟ୍।
\v 37 ପିତର୍ ପକେଣ୍ଡ୍, ପର୍ବୁ, ଆନ୍ ଇଣ୍ତି ଏନାଦି॰ ଇନ୍ କୁଣ୍ତୁନି ୱାରି॰ ଅଡାନ୍ ? ଆନ୍ ଇନ୍ ପାୟିଟ୍ ଜିୱେ ସିଗି॰ ମେନ୍ ରାଜି ମାୟାନ୍।
\v 38 ଯୀଶୁ ଉତର୍ ସିନଣ୍ଡ୍, ଇନ୍ ଏନା ସତ୍ ରେନ୍ ଆନ୍ ପାୟିଟ୍ ଜିୱେ ସିଦାଟ୍ ? ଆନ୍ ଇନୁ॰ ସତୁ॰ ସତ୍ ପକୁଦାନ୍, କର୍ କୁୟ୍ଦାନ୍ ଆଗାଡି ଇନ୍ ଆନୁ॰ ପୁନାନ୍ ଏଞ୍ଜି ତିନ୍ ପାଲି ଅସ୍ୱିକାର୍ କେଦାଟ୍।
\c 14
\p
\v 1 ଯୀଶୁ ପକେଣ୍ଡ୍, ଇମ୍ଗୁଲ୍ନେ ଗର୍ବେଲି॰ ଦୁକ୍ କେମେର୍।  ମାପୃନ୍ ପେଲ୍ ବିସ୍ୱାସ୍ କେୟୁର୍ ଆରେ ଆନ୍ ପେଲ୍ ମେନ୍ ବିସ୍ୱାସ୍ କେୟୁର୍।
\v 2 ଆନେ ଆବା॰ ଉଲେନ୍ ପେ॰ଗିଟ୍ ବାକ୍ରାଲ୍ ମାୟାୱ୍। ଜଦି ମାନାକଡ୍ ଆନ୍ ଇମୁ॰ ପକେନ୍ ମେନ୍, ଆନ୍ ଇମଗୁଲୁ॰ ବାସେ ତିୟାର୍ କେଗି॰ ପାୟିଟ୍ ଆମାନ୍ ସେନିଦାନ୍।
\v 3 ଆନ୍ ବାସେ ତିୟାର୍ କେୟି ପଲ୍ଗଡ୍ ଆରେତରେକ୍ ମାଣ୍ତି ୱାଦଣ୍ଡ୍, ଆଦିନ୍ କୁଣ୍ତେଲ୍ ଇମୁ॰ ଆନ୍ନା ମିସ୍ତେନ୍ ଉୟି ସେୟାନ୍। ଆନ୍ ଏରେ ମାନ୍ ସେୟ୍ଦାନ୍ ଆମାନ୍ ଇମ୍ଗୁଲ୍ ମେନ୍ ମାନି॰ ଅଡ୍ତାର୍।
\v 4 ଆରେ ଆନ୍ ଏରେ ମାନ୍ ସେନିଦାନ୍ ଇମ୍ଗୁଲ୍ ଆଲ୍ ସେନଣ୍ତି ପାୱ୍ ପୁୟାର୍।
\v 5 ତମା ଯୀଶୁ॰ ପକେଣ୍ଡ୍, ପର୍ବୁ, ଇନ୍ ଏରେ ବାସେନ୍ ସେନିଦାଟ୍ ଆଦ୍ ଆମ୍ ପୁନାମ୍; ଏଟେକଡ୍ ପାୱ୍ ଏଟେନ୍ ପୁୟାମ୍ ?
\v 6 ଯୀଶୁ ପକେଣ୍ଡ୍, ଆନ୍ ପାୱ୍, ସତ୍ ଆରେ ଜିୱେ। ଆନୁ॰ ସି ସେନାକଡ୍ ଏର୍ ଆବା॰ ପେଲ୍ ସେନି॰ ଅଡାର୍।
\v 7 ଜଦି ଇମ୍ଗୁଲ୍ ଆନୁ॰ ପୁଞ୍ଜି ମାଟର୍ ମେନ୍, ଆଟେ କଡ୍ ଆନେ ଆବା॰ ମେନ୍ ପୁଟୁର୍ ମେନ୍; ଇଣ୍ତି ମେନ୍ ଇମ୍ ଅଣ୍ତୁ॰ ପୁନୁଦାର୍ ଆରେ ସୁଡୁଦାର୍।
\v 8 ପିଲିପସ୍ ଯୀଶୁ॰ ପକେଣ୍ଡ୍, ପର୍ବୁ, ଆମ୍ ଗୁଲୁ॰ ଆବା॰ ତଟୁପ୍, ଆମୁ॰ ଆନେତି ଏଦା।
\v 9 ଯୀଶୁ ଅଣ୍ତୁ॰ ପକେଣ୍ଡ୍, ପିଲିପସ୍, ଆନ୍ ପେ॰ଗିର୍ ଦିନାମ୍ଟୁକ୍ ଇମ୍ନାଟ୍ ମାୟାନ୍, ଏ॰ଗଡ୍ ମେନ୍ ଇମ୍ଗୁଲ୍ ଆନୁ॰ ଏନା ପୁନାର୍ କି ? ଏର୍ ଆନୁ॰ ସୁଡିମାଣ୍ଡ୍ ଅଣ୍ଡ୍ ଆବା॰ ସୁଡିମାଣ୍ଡ୍। ଆମୁ॰ ଆବା॰ ତଟୁପ୍ ଏଞ୍ଜି ଇମ୍ ଏଟେନ୍ ପକୁ॰ ଆଡୁକିଦାର୍।
\v 10 ଆନ୍ ଆବାନ୍ ପେଲ୍ ଆରେ ଆବା ଆନ୍ ପେଲ୍ ମାୟାଣ୍ଡ୍ ଏଞ୍ଜି ଇନ୍ ଏନା ବିସ୍ୱାସ୍ କେୟାଟ୍ କି ? ଆନ୍ ଇମୁ॰ଗୁ ଏରେ ପାଟିନ୍ ବାକ୍ୟ ପକୁଦାନ୍ ଆଦ୍ ନିଜେଟେ ପେଲ୍‍ଟୁକ୍ ପକାନ୍, ମାତର୍ ଆବାନ୍ ପେଲ୍‍ଟୁକ୍, ଆବା ଆନ୍ ପେଲ୍ ମାଞ୍ଜି ନିଜେଟେ କାମେ କେଗିଦାଣ୍ଡ୍।
\v 11 ଆନ୍ ଆବାନ୍ ପେଲ୍ ଆରେ ଆବା ଆନ୍ ପେଲ୍ ଏଞ୍ଜି ପକଣ୍ତି ପାଟେ ବିସ୍ୱାସ୍ କେୟୁର୍ ମାନାକଡ୍ ଆନ୍ ଏରେ ପାଟିନ୍ କାବା ଅରଣ୍ତି କାମେଲ୍ କେୟ୍ମାନ୍ ଆଦିନ୍ ପାୟିଟ୍ ବିସ୍ୱାସ୍ କେୟୁର୍।
\v 12 ଆନ୍ ଇମୁ॰ ସତୁ॰ ସତ୍ ପକୁଦାନ୍, ଆନ୍ ପେଲ୍ ବିସ୍ୱାସ୍ କେଦାନ୍ ଲକ୍, ଆନ୍ ଏରେ କାମେ କେଗିଦାନ୍, ଅଣ୍ଡ୍ ମେନ୍ ଆୱ୍ ପାଟିନ୍ କେଦାଣ୍ଡ୍, ଆରେ ଆଦିକ୍ ବେର୍ କାମେ ମେନ୍ କେଦାଣ୍ଡ୍, ଏନାଦି॰ କି ଆନ୍ ଆବା॰ ପେଲ୍ ସେନ୍ଦାନ୍।
\v 13 ଆରେ ଇମ୍ ଆନ୍ ପିଦିର୍ନା ଏନାଦ୍ ପର୍ତାର୍ ଆଦ୍ ଆନ୍ କେଦାନ୍। ଆଦିନ୍ ପାୟିଟ୍ ସିଣ୍ତି॰ ଉନିଟ୍ ଆବା॰ ଗଉରବ୍ ୱାଦା।
\v 14 ଜଦି ଇମ୍ଗୁଲ୍ ଆନ୍ ପିଦିର୍ନା ଏନାମେନ୍ ବିସୟ୍ ପର୍ତାର୍, ଆନ୍ ଆଦ୍ କେଦାନ୍।
\v 15 ଜଦି ଆନୁ॰ ଇମ୍ ଲାଡ୍ କେଗଡ୍, ଆନେ ଆଦେସ୍ ମେନ୍ ପାଲନ୍ କେଦାର୍।
\v 16 ଆନ୍ ଆବା॰ ଅନୁଗ୍ରଦ୍ କେଦାନ୍, ଅଣ୍ଡ୍ ଇମ୍ଗୁଲ୍ନା ପାଟିନ୍ ବେଲ୍ ସ॰ଗେନ୍ ମାନି॰ ପାୟିଟ୍ ଉକୁର୍ ସାୟିଜ କେୟାକି॰ ସୟ୍ତାଣ୍ଡ୍।
\v 17 ଆଦ୍ ସତିକାଟେ ଆତ୍ମା, ଇ ଜଗତ୍ ଅଣ୍ତୁ॰ ଗରନ୍ କେଗି॰ ଅଡା, ଏନାଦି॰ କି ଇଲ୍ ଜଗତ୍ ଅଣ୍ତୁ॰ ସୁଡା କି ପୁନା। ମାତର୍ ଇମ୍ଗୁଲ୍ ଅଣ୍ତୁ॰ ପୁୟାର୍ ଏନାଦି॰ କି ଇମ୍ଗୁଲ୍ନା ସ॰ଗେନ୍ ପୟିତାନ୍ ଆରେ ଗର୍ବେନ୍ ସେୟ୍ ଦାଣ୍ଡ୍।
\v 18 ଆନ୍ ଇମୁ॰ କରେ॰ କେୟି ସାକାରି ସେନାନ୍, ଆନ୍ ଇମ୍ଗୁଲୁ॰ ପେଲ୍ ମାଣ୍ତି ୱାଦାଣ୍ଡ୍।
\v 19 ସାନେକ୍ ବେଲା କୁଣ୍ତେଲ୍ ଜଗତ୍ ଆନୁ॰, ସୁଡୁ॰ ଅଡା। ମାତର୍ ଇମ୍ଗୁଲ୍ ଆନୁ॰ ସୁଡୁ॰ ଅଡ୍ତାର୍ର୍ ଏନାଦି॰ କି ଆନ୍ ଜିୱେ ସେଦାନ୍ ଆରେ ଇମ୍ଗୁଲ୍ ମେନ୍ ଜାୱେ ସେୟ୍ଦାର୍।
\v 20 ଇମ୍ଗୁଲ ଆୟ୍ ସିରିସ୍ ପୁୟାର୍ ଜେ, ଆନ୍ ଆବା॰ ପେଲ୍, ଇମ୍ଗୁଲ୍ ଆନ୍ ପେଲ୍ ଆରେ ଆନ୍ ଇମ୍ ପେଲ୍ ମାୟାନ୍।
\v 21 ଏର୍ ଆନେ ଆଦେସ୍ଗିଲ୍ ମାନ୍ ଏରି ପାଲନ୍ କେଦାର୍, ଆୟ୍ ଅଣ୍ଡ୍ ସତ୍ ରେନ୍ ଆନୁ॰ ଲଡ୍ କେଦାଣ୍ଡ୍। ଆରେ ଆନୁ॰ ଲାଡ୍ କେଦାନ୍ ଲକୁ॰ ଆନେ ଆବା ମେନ୍ ଲାଡ୍ କେନଣ୍ଡ୍, ଆନ୍ ମେନ୍ ଲାଡ୍ କେଦାନ୍ ଆରେ ନିଜେନି॰ ଅଣ୍ତୁନ୍ ପେଲ୍ ତଟ୍ସି ଏଦାନ୍।
\v 22 ଜିଉଦା(ଇସ୍କରିୟ୍ ଏରାଣ୍ଡ୍) ଯୀଶୁ॰ ପକେଣ୍ଡ୍, ଏ ପର୍ବୁ, ଏନା ଏନେ ଜେ, ଇନ୍ ନିଜେନ୍ ଜଗତୁ॰ ତଟ୍ପାୟେ॰ ଆମ୍ ଗୁଲୁ॰ ପେଲ୍ ତଟୁକ୍ ପାୟିଟ୍ ଇଚା କେଗିଦାଟ୍ ?
\v 23 ଯୀଶୁ ଅଣ୍ତୁ॰ ଉତର୍ ସି ପକେଣ୍ଡ୍, ଏଣ୍ଡ୍ ଆନୁ॰ ଲାଡ୍ କେଦାଣ୍ଡ୍ ଅଣ୍ଡ୍ ଆନେ ବାକ୍ୟ ପାଲନ୍ କେଦାଣ୍ଡ୍। ଅଣ୍ତୁ॰ ଆବା ଲଡ୍ କେଦାଣ୍ଡ୍। ଆମ୍ ଅଣ୍ତୁ॰ ପେଲ୍ ୱାଦାମ୍ ଆରେ ଅଣ୍ତୁନା ମାସ୍ତେନ୍ ବାସେ ଏଦାମ୍।
\v 24 ଏଣ୍ଡ୍ ଆନୁ॰ ଲାଡ୍ କେୟାଣ୍ଡ୍ ଅଣ୍ଡ୍ ଆନେ ବାକ୍ୟ ପାଲନ୍ କେୟାଣ୍ଡ୍, ଆରେ ଏରେ ବାକ୍ୟ ଇମ୍ଗୁଲ୍ ୱେନିଦାର୍ ଆଦ୍ ଆନେ ଏରା, ଆନୁ॰ ସୟ୍ ପାକ୍ ଆବାନେ।
\v 25 ଆନ୍ ଇମ୍ନାଟ୍ ମାନ୍ ବେଲ୍ ଇମ୍ଗୁଲୁ॰ ଇ ପାଟିନ୍ ପାଟେ ପକି ମାୟାନ୍।
\v 26 ମାତର୍ ସାୟିଜ କେୟାକ୍, ସୁକଲ୍ ଆତ୍ମା, ଏରୁ॰ କି ଆବା ଆନ୍ ପିଦିର୍ନା ସେୟ୍ତାନ୍, ଅଣ୍ଡ୍ ଇମୁ॰ ପାଟିନ୍ ପାଟେ ମାୟିର୍ସି ସିଦାଣ୍ଡ୍, ଆରେ ଏନାଦ୍ ପାଟିନ୍ ଆନ୍ ଇମୁ॰ ପକି ମାୟାନ୍ ଆଦ୍ ପାଟିନ୍ ମନେନ୍ ଏତା ସିଦା।
\v 27 ଆନ୍ ଇମ୍ଗୁଲୁ॰ ସାନ୍ତି ସି ସେନ୍ଦାନ୍; ଆନେ ନିଜ୍ ସାନ୍ତି ସିଗିଦାନ୍, ଜଗତ୍ ସିୟଣ୍ତି ୱାଡିଟେ ଆନ୍ ଇମୁ॰ ସିୟାନ୍। ଇମ୍ଗୁଲ୍ନେ ଗର୍ବେଲ୍ ବଲ୍କି ଏରି ନାର୍ସି॰ ମାକାୱ୍।
\v 28 ଇମ୍ଗୁଲ୍ ଆନ୍ ପକଣ୍ତି ପାଟେ ୱେନ୍ଜିମାର୍, ଆନ୍ ସେନିଦାନ୍, ମାତର୍ ଆରେତର୍କେ ମାଣ୍ତି ୱାଦାଣ୍ଡ୍। ଜଦି ଇମ୍ ଆନୁ॰ ଲାଡ୍ କେଗଡ୍ ଆନ୍ ଆବାନ୍ ପେଲ୍ ସେନ୍ଦାଣ୍ଡ୍ ଏଞ୍ଜି କିର୍ଦେ ଏନର୍ ମେନ୍; ଏନାଦି॰ କି ଆବା ଆନ୍ ପେଲ୍‍ଟୁକ୍ ବେର୍ଟଣ୍ଡ୍।
\v 29 ଇ ପାଟିଟେ ଗଟ୍ନାଲ୍ ଗଟ୍ ଏଦାନ୍ ଆଗାଡି ଇଣ୍ତି ଇମ୍ଗୁଲୁ॰ ୱେନ୍ଡୁସି ସିନନ୍। ଇ ପାଟିଟେ ଗଟ୍ ଏଦାନ୍ ବେଲେନ୍ ଇମ୍ଗୁଲ୍ ବିସ୍ୱାସ୍ କେଦାର୍।
\v 30 ଆନ୍ ଇଣ୍ତି ଇମ୍ଗୁଲ୍ନା ପେରିନ୍ ବାଲା ପାର୍କି॰ ପାଣ୍ତାନ୍, ଏନାଦି॰ କି ଜଗତ୍ଟେ ସାସନ୍ କେୟାକ୍ ୱାରିଦାଣ୍ଡ୍; ଆନ୍ ପୟ୍ତାନ୍ ଅଣ୍ତୁନେ ଏନା ଆଦିକାର୍ ମାନା।
\v 31 ମାତର୍ ଇ ଜଗତ୍ ଆନୁ॰ ଲଡା ଜେ, ଆନ୍ ଆବା  ମାପୃ॰ ଲାଡ୍ କେଦାନ୍। ଆରେ ଆବାନେ ଇଚା ଅନୁସାର୍ନା କାମେ କେଦାନ୍, ସିଲ୍ପୁର୍ ଆମ୍ ଗୁଲ୍ ଇ ବାସେ ସାକାରି ଲେନି॰ କାର୍।
\c 15
\p
\v 1 ଯୀଶୁ ପକେଣ୍ଡ୍, ଆନ୍ ସତିକାଟେ ଅ॰ଗୁର୍ ତି ଆରେ ଆନ୍ ଆବା ୱାଡେ କାମେ କେୟାକ୍।
\v 2 ଆନ୍ ପେଲ୍ ମାନଣ୍ତି ଏରେ ତି ପଲ୍ ସିୟା, ଅଣ୍ଡ୍ ଆୱୁ॰ କୁୟି କାର୍ଦାଣ୍ଡ୍। ଏରେ ତି ପଲ୍ ପାତି ସେୟ୍ଦା, ପେ॰ଗିଟ୍ ପଲ୍ ପାତି॰ ପାୟିଟ୍ ଆଦି॰ କଡୁମ୍ କିସ୍ଦଣ୍ଡ୍।
\v 3 ଆନ୍ ଏରେ ବାକ୍ୟ ପକି ମାୟାନ୍, ଆଦିନାଟ୍ ଇମ୍ଗୁଲ୍ ମିଲ୍ ମିଲା ଏରିମାର୍।
\v 4 ଆନ୍ ପେଲ୍ ମାଣ୍ତୁର୍ ଆରେ ଆନ୍ ଇମ୍ ପେଲ୍ ସେୟ୍ ଦାନ୍, ଉକୁଟ୍ ପିଲ୍କା ତି ମୁଲ୍ ତିଗି॰ ସାକାରି ନିଜେଟୁକ୍ ପଲ୍ ପାତି॰ ଅଡା, ଆୟ୍ ୱାଡିନ୍ ଇମ୍ ମେନ୍ ଆନ୍ ପେଲ୍ ମାନାକଡ୍ ପଲ୍ ପାତି॰ ଅଡାର୍।
\v 5 ଆନ୍ ଅ॰ଗୁର୍ ମୁଲ୍ ତି, ଇମ୍ଗୁଲ୍ ପିଲ୍କା ତିଗିଲ୍। ଏର୍ ଆନ୍ ପେଲ୍ ସେୟ୍ଦାର୍ ଆରେ ଆନ୍ ଏରୁନ୍ ପେଲ୍ ସେଦାନ୍ ଅଣ୍ଡ୍ ପେ॰ଗିଟ୍ ପଲ୍ ପାଦାଣ୍ଡ୍। ଏନାଦି॰ କି ଆନୁ॰ ସାକାରି ଇମ୍ ଏନାଦ୍ ମେନ୍ କେଗି॰ ଅଡାର୍।
\v 6 ଏର୍ ଆନ୍ ପେଲ୍ ମାନାକଡ୍ ଅଣ୍ତୁ॰ ଉକୁଟ୍ ପିଲ୍କା ତି ୱାଡିନ୍ କାରି ସି ଏଦା ଆରେ ୱାଟି ସେୟା, ଆରେ ଲକ୍ଗୁଲ୍ ଆୱୁ॰ ଉକୁଟ୍ ପେଲ୍ ଜମାସି କିସ୍ତିନ୍ ତାପି ତୁୟି କାର୍ଦାର୍ ଆରେ ଆୱ୍ କାର୍ୱି ସେୟାୱ୍।
\v 7 ଜଦି ଇମ୍ ଆନ୍ ପେଲ୍ ଆରେ ଆନେ ବାକ୍ୟ ଇମ୍ ପେଲ୍ ସେୟ୍ ଦା, ଇମ୍ ଏନାଦ୍ ଇଚା କେଦାର୍ ଆଦ୍ ପର୍ପୁର୍, ଆଦ୍ ଇମ୍ଗୁଲୁ॰ ସି ଏଦା।
\v 8 ଇମ୍ଗୁଲ୍ ପେ॰ଗିଟ୍ ପଲ୍ ପାତ୍ଗଡ୍ ଆନେ ଆବା ଗଉରବ୍ ପାୟ୍ଏଦାଣ୍ଡ୍ ଆରେ ଇମ୍ ଆନେ ସତିକାଟେ ସିସୁତୁଲ୍ ଏଦାର୍।
\v 9 ଆବା ଏରେ ୱାରିନ୍ ଆନୁ॰ ଲାଡ୍ କେୟି ମାୟାନ୍ ଆୟ୍ ଲାଡ୍ତିନ୍ ତିର୍ନା ମାଣ୍ତୁର୍।
\v 10 ଆନ୍ ଆନେ ଆବା॰ ଆଦେସ୍ ମାନ୍ ଏରି ଅଣ୍ତୁ॰ ଲଡ୍ନା ମାୟାନ୍। ଆୟ୍ ୱାଡିନ୍ ଜଦି ଇମ୍ ଆନେ ଆଦେସ୍ ମାନ୍ ଏଂଗଡ୍ ଆନେ ଲାଡ୍ନା ସେୟ୍ଦାର୍।
\v 11 ଆନେ କିର୍ଦେ ଇମ୍ପେଲ୍ ମାନି॰ ଆରେ ଇମେ କିର୍ଦେ ପୁରୁନ୍ ଏରି॰ ପାୟିଟ୍ ଇ ପାଟିନ୍ ପାଟେ ଆନ୍ ଇମ୍ଗୁଲୁ॰ ପକେନ୍।
\v 12 ଆନେ ଆଦେସ୍ ଏନାଦ୍ କି ଆନ୍ ଏଟେନ୍ ଇମ୍ଗୁଲୁ॰ ଲାଡ୍ କେୟି ମାନ୍, ଆୟ୍ ୱାଡିନ୍ ଇମ୍ ଉକୁର୍ ଆରେକୁରୁ॰ ଲାଡ୍ କେୟୁର୍।
\v 13 ସା॰ଗ ତୁଲୁ॰ ପାୟିଟ୍ ନିଜେଟେ ଜିୱେ ସିଦାନ୍ ପେଲ୍‍ଟୁକ୍ ବେର୍ଟେ ଲାଡ୍ ଏନା ମେନ୍ ମାନା।
\v 14 ଆନେ ଆଦେସ୍ ପାଟିନ୍ ମାନ୍ ଏଂଗଡ୍ ଇମ୍ଗୁଲ୍ ଆନେ ସା॰ ଲକ୍।
\v 15 ଆନ୍ ଇଣ୍ତିଟୁକ୍ ଇମ୍ଗୁଲୁ॰ ସେବା କାରିୟାତିଲ୍ ଏଞ୍ଜି ପକାନ୍। ଏନାଦି॰ କି ସୱ୍ କାର୍ ଏନାଦ୍ କେଗିଦାଣ୍ଡ୍ ସେବା କାରିୟା ଆଦ୍ ପୁନାଣ୍ଡ୍, ମାତର୍ ଆନ୍ ଇମୁ॰ ସା॰ଗତୁଲ୍ ଏଞ୍ଜି ପକି ମାନ୍, ଏନାଦି॰ କି ଆନ୍ ଆନେ ଆବା॰ ପେଲ୍‍ଟୁକ୍ ଏନାଦ୍ ୱେନ୍ଜି ମାୟାନ୍, ଆଦ୍ ପାଟିନ୍ ଇମ୍ଗୁଲୁ॰ ୱେନ୍ଡୁସି ମାୟାନ୍।
\v 16 ଇମ୍ ଆନୁ॰ ଅସ୍କାର୍, ମାତର୍ ଆନ୍ ଇମୁ॰ ଆସ୍କି ମାନ୍ ଆରେ ବେଲାସି ମାୟାନ୍। ଏଟେନ୍ କି ଇମ୍ଗୁଲ୍ ସେଞ୍ଜି ପଲ୍ ପାତୁର୍ ଆରେ ଇମ୍ଗୁଲ୍ନେ ପଲ୍ ପାତି ମାକା। ଇମ୍ ଆନ୍ ପିଦିର୍ନା ଆବା॰ ପେଲ୍ ଏନାଦ୍ ପର୍ତାର୍, ଅଣ୍ଡ୍ ଆଦ୍ ଇମ୍ଗୁଲୁ॰ ସିଦାଣ୍ଡ୍।
\v 17 ଇଦ୍ ଆନେ ଆଦେସ୍ ଇମ୍ଗୁଲ୍ ଉକୁର୍ ଆରେକୁର॰ ଲାଡ୍ କେୟୁର୍।
\v 18 ଇ ଜଗତ୍ ଇମୁ॰ ନିସାର୍ କେଗଡ୍ ଇମ୍ଗୁଲ୍ ପୁଣ୍ତୁର୍, ଆଦି॰ ଆଗାଡି ଆନୁ॰ ନିସାର୍ କେୟିମାର୍।
\v 19 ଜଦି ଇମ୍ ଜଗତ୍ଟେ ଲକ୍ ଏ॰ଗଡ୍ ଜଗତ୍ ଇମୁ॰ ନିଜ୍ ଲକ୍ ଏଞ୍ଜି ପୁଞ୍ଜି ଲାଡ୍ କେନେ ମେନ୍; ମାତର୍ ଆନ୍ ଇମୁ॰ ଜଗତ୍ଟୁକ୍ ଆସ୍କି ମାୟାନ୍, ଆଦି॰ ଇମ୍ ଜଗତ୍ଟେ ଲକ୍ ଏରାର୍। ଆଦି॰ ପାୟିଟ୍ ଜଗତ୍ ଇମୁ॰ ନିସାର୍ କେଗିଦାର୍।
\v 20 ଆନ୍ ଇମ୍ଗୁଲୁ॰ ଏରେ ବାକ୍ୟ ପକିମାନ୍ ଆଦ୍ ମନେନ୍ ଏତାପୁର୍ ସେବା କାରିୟା ଅଣ୍ତୁ॰ ସୱ୍ କାର୍ ପେଲ୍‍ଟୁକ୍ ବେର୍ଟଣ୍ଡ୍ ଏରାଣ୍ଡ୍। ଜଦି ଅର୍ ଆନୁ॰ ତାଡ୍ନା କେଗଡ୍ ଇମୁ॰ ମେନ୍ ତାଡ୍ନା କେଦାର୍। ଜଦି ଜଗତ୍ଟେ ଲକ୍ ଆନେ ବାକ୍ୟ ମାନ୍ ଏଂଗଡ୍ ଇମ୍ଗୁଲ୍ନେ ବାକ୍ୟ ମାନ୍ ଏଦାର୍।
\v 21 ଆନ୍ ପିଦିର୍ନା ଇମ୍ଗୁଲୁ॰ ଇ ପୁର୍ତିଟେ ଲକ୍ ଗୁର୍ନା କେଦାର୍, ଏନାଦି॰ କି ଅର୍ ଆନୁ॰ ସୟ୍ ପାକି॰ ପୁନାର୍।
\v 22 ଜଦି ଆନ୍ ୱାରି ଅରୁ॰ ପକାକଡ୍ ଅରୁ॰ ପାପ୍ ଏରୁଟେ ମେନ୍; ମାତର୍ ଇଣ୍ତି ଇରୁନେ ପାପ୍ ବିସୟ୍ରେନ୍ ଏନା ମେନ୍ ଉପାୟ୍ କେଗି॰ ଅଡାର୍।
\v 23 ଏର୍ ଆନୁ॰ ନିସାର୍ କେଦାର୍ ଅଣ୍ଡ୍ ଆନେ ଆବା॰ ମେନ୍ ନିସାର୍ କେଦାଣ୍ଡ୍।
\v 24 ଏର୍ ମେନ୍ କେୟା ୱାଡିଟେ କାମେ ଆନ୍ କେୟାକଡ୍ ଅରୁ॰ ପାପ୍ ଏରୁଟେ ମେନ ମାତର୍ ଇଣ୍ତି ଅର୍ ପାଟିନ୍ ଚିନ୍ଗିଲ୍ ସୁଡିମାର୍ ଆରେ ଆନୁ॰ ଆରେ ଆନ୍ ଆବା॰ ସୁଡିମାର୍ ଆରେ ନିସାର୍ କେୟିମାର୍।
\v 25 ମାତର୍ ଆର୍ନେ ବେବସ୍ତାନ୍ ଲେକା ଏରଣ୍ତି ଇ ବାକ୍ୟ ସପଲ୍ ଏରି॰ ପାୟିଟ୍ ଅର୍ ଆନୁ॰ ତିନ୍ପାଲିୟା ନିସାର୍ କେନର୍।
\v 26 ସାୟିଜ କେୟାକ୍ ୱାଗଡ୍, ଏରୁ॰ ଆନ୍ ଆବା॰ ପେଲ୍‍ଟୁକ୍ ଇମ୍ଗୁଲୁ॰ ପେଲ ସୟସି ସିଦାନ୍, ଆବା॰ ପେଲ୍‍ଟୁକ୍ ୱାରଣ୍ତି ସତିକାଟେ ଆତ୍ମା, ଆନ୍ ବିସୟ୍ରେନ୍ ସକି ସିଦା।
\v 27 ଆରେ ଇମ୍ଗୁଲ୍ ମେନ୍ ସାକି ସିଗି॰ ଏଦା, ଏନାଦି॰ କି ଇମ୍ଗୁଲ୍ ଆଗାଡିଟୁକ୍ ଆନ୍ନା ମିସ୍ତେନ୍ ମାୟାର୍।
\c 16
\p
\v 1 ଇମ୍ଗୁଲ୍ ବିସ୍ୱାସ୍ ନସଟ୍ କେୟି ୱେନେଲ୍ ସେନ୍ମେର୍ ଆଦିନ୍ ପାୟିଟ୍ ଇ ପାଟିନ୍ ପାଟେ ଆନ୍ ଆମ୍ ପେକେନ୍।
\v 2 ଆର୍ ଇମୁ॰ ପାର୍ତନା ଉଲେଟୁକ୍ ପେପ୍ସି ସିଦାର୍, ଉଁ ଇ ୱାଡିଟେ ବେଲା ୱାରିଦା ଏରେ ବେଲ୍ ଲକ୍ଗୁଲ୍ ଏତାତର୍ ଜେ, ଏରେ ଇମୁ॰ ୱାଟତେନ୍ ଆଟ୍ଦାର୍, ଅଣ୍ଡ୍  ମାପୃନେ ଉଦେସ୍ରେନ୍ ନିୟାଟେ କାମେ କେଦାଣ୍ଡ୍।
\v 3 ଏନାଦି॰ କି ଅର୍ ଆବା॰ ଆରେ ଆନୁ॰ ପୁନାରି ଆଦି॰ ଇ ୱାଡିନ୍ କେଗିଦାର୍।
\v 4 ଆନ୍ ଇଣ୍ତି ଇମୁ॰ ଇ ପାଟିଟେ ପାଟେ ପକୁଦାନ୍, ଇ ପାଟିଟେ ଗଟ୍ଏରଣ୍ତି ବେଲା ୱାଗଡ୍, ଆଟେଲ୍ ଇମୁ॰ ମନେନ୍ ଏତାକି॰ ଏଦା ଜେ ଆନ୍ ଇମୁ॰ ଜାରତା କେୟି ମାଟନ୍। ଆନ୍ ଆଗାଡି ଇମୁ॰ ଜାଗର୍ତା କେୟି ମାଟନ୍। ଆନ୍ ଆଗାଡି ଇମୁ॰ ପକାନ୍, ଏନାଦି॰ କି ଆନ୍ ଇମ୍ନା ମାଟନ୍।
\v 5 ମାତର୍ ଇଣ୍ତି ଆନ୍ ଆନୁ॰ ସୟ୍ ପାକି॰ ପେଲ୍ ସେନ୍ଦାନ୍, ଆରେ ଇନ୍ ଏରେ ବାସେନ୍ ସେନ୍ଦାଟ୍ ଏଞ୍ଜି ଇମ୍ ତାନିର୍ଟୁକ୍ ଏର୍ ଆନୁ॰ ପକାର୍।
\v 6 ଆନ୍ ଇମ୍ଗୁଲୁ॰ ଇ ପାଟିଟେ ପାଟେ ୱେନଡୁସିଲ୍ତାନ୍ ଇମେ ଗର୍ବେଲ୍ ଦୁକ୍ନା ପୁରୁନ୍ ଏରିମାୟା।
\v 7 ମାତର୍ ଆନ୍ ଇମୁ॰ ସତ୍ ପକୁଦାନ୍, ଆନ୍ ସେନ୍ଗଡ୍ ଇମୁ॰ ନିୟାୟି। ଏନାଦି॰ କି ଆନ୍ ସେନାକଡ୍ ଆୟ୍ ସାୟିଜ୍ କେୟାକ୍ ଇମ୍ଗୁଲୁ॰ ପେଲ୍ ୱାରାଣ୍ଡ୍, ମାତର୍ ଆନ୍ ସେନ୍ଗଡ୍ ଅଣ୍ତୁ॰ ଇମ୍ ପେଲ୍ ସୟ୍ ସି ସିଦାନ୍।
\v 8 ଅଣ୍ଡ୍ ୱାରି ପାପ୍ ଆରେ ଦରମ୍ଆରେ ନିୟାୟ୍ ବିସୟ୍ରେନ୍ ଜଗତ୍ତୁ॰ ତଟ୍ସି ସିଦାଣ୍ଡ୍;
\v 9 ପାପ୍ ବିସୟ୍ରେନ୍, ଏନାଦି॰ ଅର୍ ଆନ୍ ପେଲ୍ ବିସ୍ୱାସ୍ କେୟାର୍;
\v 10 ଦରମ୍ ବିସୟ୍ରେନ୍, ଏନାଦି॰ କି ଆନ୍ ଆବା॰ ପେଲ୍ ସେନିଦାନ୍ ଆରେ ଇମ୍ଗୁଲ୍ ଆନୁ॰ ଆରେ ସୁଡୁ॰ ଅଡାର୍;
\v 11 ବିଚାର୍ ବିସୟ୍ରେନ୍, ଏନାଦି॰ କି ଇ ଜଗତ୍ଟେ ସାସନ୍ କେୟାକ୍ ବିଚାର୍ ଏରି ମାୟଣ୍ଡ୍।
\v 12 ଆନ୍ ଇମ୍ଗୁଲୁ॰ ଆରେ ପ॰ଗିଟ୍ ପାଟେଲ୍ ପକୁ॰ ମାୟା, ମାତର୍ ଇଣ୍ତି ଆୱ୍ ପାଟିନ୍ ସାମାଲକି॰ ଅଡାର୍।
\v 13 ମାତର୍ ଏରେ ବେଲ୍ ସତିକାଟେ ଆତ୍ମା ୱାଦା, ଆଟେଲ୍ ଅଣ୍ଡ୍ ଇମୁ॰ ପାଟିଟେ ସତି କାଟେ ପାୱୁ॰ କାଡାସି ଉଦାଣ୍ଡ୍। ଅଣ୍ଡ୍ ନିଜେଟେ ପାଟେ ପକାଣ୍ଡ୍, ଏନାଦ୍ ୱେୟାଣ୍ଡ୍ ଆୱ୍ ପାଟିନ୍ ପକ୍ଦାଣ୍ଡ୍, ଆରେ ଇମ୍ଗୁଲୁ॰ ବବିସତ୍ ବିସୟ୍ଟେ ପାଟେ ୱେଣ୍ତୁତାଣ୍ଡ୍।
\v 14 ଅଣ୍ଡ୍ ଆନୁ॰ ଗଉରବ୍ କେଦାଣ୍ଡ୍, ଏନାଦି॰ କି ଆନ୍ ପେଲ୍‍ଟୁକ୍ ପାୟ୍ ଏରି ଇମ୍ଗୁଲୁ॰ ୱେଣ୍ତୁତାଣ୍ଡ୍।
\v 15 ଏନାଦ୍ ଏନାଦ୍ ଆବାନେ ଆଦ୍ ପାଟିନ୍ ଆନେ, ଇଦିନ୍ ପାୟିଟ୍ ଆନ୍ ପକେନ୍, ଆତ୍ମା ଆନ୍ ପେଲ୍‍ଟୁକ୍ ଉୟି ଇମୁ॰ ୱେଣ୍ତୁତାଣ୍ଡ୍।
\v 16 ତାୟେନି ବେଲା କୁଣ୍ତେଲ୍ ଇମ୍ଗୁଲ୍ ଆନୁ॰ ଆରେ ସୁଡୁ॰ ଆଡାର୍, ଆରେ ଏନେତ୍ ବେଲା କୁଣ୍ତେଲ୍ ଇମ୍ ଆନୁ॰ ସୁଡୁ॰ ଆଡ୍ତାର୍।
\v 17 ଆଟେଲ୍ ଏ॰ଗୁର୍ତୁଲ୍ ସିସୁତୁଲ୍ ପାର୍କା ପାର୍କି ଏରି ପକେର୍, ଏନାଦି॰ ଇ ୱାଡିନ୍ ପକେଣ୍ଡ୍, ଏନେତ୍ ବେଲା କୁଣ୍ତେଲ୍ ଇମ୍ ଆନୁ॰ ସୁଡୁ॰ ଅଡ୍ତା ଆରେ ଆମ୍ ଆବାନ୍ ପେଲ୍ ସେନିଦାନ୍।
\v 18 ଇଦିନ୍ ପାୟିଟ୍ ଆର୍ ପକୁ॰ ଉଣ୍ତେର୍ ଜେ, ତାୟେନି ବେଲା ଏଞ୍ଜି ଇୟଣ୍ଡ୍ ଏନାଦ୍ ପକୁଦାଣ୍ଡ୍ ? ଆମେ ବୁଜ୍ ଏରି॰ ଅଡା ଏରିଦାମ୍।
\v 19 ଯୀଶୁ ପୁଟଣ୍ଡ୍ ଜେ, ସିସୁତୁଲ୍ ଅଣ୍ତୁ॰ ଇ ବିସୟ୍ରେନ୍ ପକୁ॰ ଇଚା କେଗିଦାର୍। ଆଟେଲ୍ ଅଣ୍ଡ୍ ପକେଣ୍ଡ୍, ଆନ୍ ପକଣ୍ତି ଆରତ୍ ଏନାଦ୍ ଆଦ୍ ଇମ୍ ନିଜେନି॰ ପକା ପକି ଏରିଦାର୍ କି ? ଆନ୍ ପକେନ୍, ଏନେତ୍ ବେଲା କୁଣ୍ତେଲ୍ ଇମ୍ ଆନୁ॰ ସୁଡୁ॰ ଅଡାର୍ ଆରେ ଏନେତ୍ ବେଲା କୁଣ୍ତେଲ୍ ଇମ୍ ଆନୁ॰ ସୁଡୁ॰ ଅଡ୍ତାର୍।
\v 20 ଆନ୍ ଇମ୍ଗୁଲୁ॰ ସତୁ॰ ସତ୍ ପକୁଦାନ୍, ଇମ୍ଗୁଲ୍ ରଦନ୍ ଆରେ ବୁକ୍ କେଦାର୍ ମାତର୍ ଜଗତ୍ କିର୍ଦେ କେଦାର୍; ଇମ୍ଗୁଲ୍ ଦୁକ୍ କେଦାର୍ ମାତର୍ ଇମ୍ଗୁଲ୍ନେ ଦୁକ୍ କିର୍ଦେ ଏରି ସେୟା।
\v 21 ଜନମ୍ ବେଲା ୱାରି ଏଦେଟେ ଏ॰ଗଡ୍ ଆସ୍ମାଲ୍ କସଟ୍ ପାୟ ଏଦା, ମାତର୍ ଜନମ୍ କେଦାନ୍ କୁଣ୍ତେଲ୍ ଜଗତ୍ତୁନ୍ ଉକୁର୍ ସିଣ୍ଡ୍ ଜନମ୍ ଜାତ୍ ଏନଣ୍ଡ୍, ଇ କିର୍ଦେ ପାୟିଟ୍ ଦୁକୁ॰ ବାନ୍ ଏରି ସେୟା।
\v 22 ଆୟ୍ ୱାଡିନ୍ ଇଣ୍ତି ଇମ୍ଗୁଲୁ॰ ଦୁକ୍ ମାୟା, ମାତର୍ ଆନ୍ ଆରେତରେକ୍ ଇମୁ॰ ସୁଡ୍ଦାନ୍ବେଲ୍ କିର୍ଦେ ଏଦାର୍ ଆରେ ଏର୍ ମେନ୍ ଇମ୍ ପେଲ୍‍ଟୁକ୍ ଆୟ୍ କିର୍ଦେ ଚରାଲି ଉଗୁ॰ ଅଡାର୍।
\v 23 ଆନ୍ ଇମୁ॰ ସତ୍ତୁ॰ ସତ୍ ପକୁଦାନ୍, ଆୟ୍ ସିରିସ୍ ଇମ୍ ଆନୁ॰ ଏନାଦ୍ ମେନ୍ ପକାର୍, ଜଦି ଇମ୍ଗୁଲ୍ ଆବା॰ ପେଲ୍ ଏନାଦ୍ ପର୍କଡ୍ ଆନ୍ ପିଦିର୍ନା ଇମ୍ଗୁଲୁ॰ ଆଦ୍ ସିଦାଣ୍ଡ୍।
\v 24 ଇଣ୍ତି ଆରେକ୍ ଇମ୍ଗୁଲ୍ ଆନ୍ ପିଦିର୍ନା ଏନା ମେନ୍ ପର୍ପାରି; ପର୍ପୁର୍ ଆଟେଲ୍ ଇମ୍ ପାୟ୍ ଏଦାର୍ ଆରେ କିର୍ଦେ ପୁରୁନ୍ ଏଦା।
\v 25 ଇମୁ॰ ଦ୍ରୁସ୍ଟାନ୍ତନା ଇ ପାଟିଟ୍ ପାଟେ ପକି ମାୟାନ୍; ମାତର୍ ବେଲା ୱାରିଦା ଆନ୍ ଆରେ ଦ୍ରୁସ୍ଟାନ୍ତନା ପକାନ୍। ଆନ୍ ଇମୁ॰ ଆବା॰ ବିସୟ୍ ସଲ୍ କେନ୍ ୱେଣ୍ତୁସିଦାନ୍।
\v 26 ଆୟ୍ ସିରିସ୍ ଇମ୍ ଆନ୍ ପିଦିର୍ନା ପର୍ତାର୍, ଆରେ ଇମଗୁଲୁ॰ ପାୟିଟ୍ ଆନ୍ ଆବା॰ ପେଲ୍ ଅନୁଗ୍ରଦ୍ କେୟଣ୍ତି ପାଟେ ପକାନ୍।
\v 27 ଏନାଦି॰ କି ଆବା ନିଜେନ୍ ଇମ୍ଗୁଲୁ॰ ଲାଡ୍ କେଗିଦାଣ୍ଡ୍, ଆରେ ଇମ୍ ଆନୁ॰ ଲାଡ୍ କେୟି ମାୟାର୍ ଆରେ ଆନ୍  ମାପୃ॰ ପେଲ୍‍ଟୁକ୍ ୱାରିମାଣ୍ଡ୍ ଏଞ୍ଜି ଇମ୍ ବିସ୍ୱାସ୍ କେଗିଦାର୍।
\v 28 ଆନ୍ ଆବା॰ ପେଲ୍‍ଟୁକ୍ ଜଗତ୍ଟୁନ୍ ୱାରି ମାୟାନ୍, ଆରେତରେକ୍ ଆନ୍ ଜଗତୁ॰ ସାକାରି ଆବା॰ ପେଲ୍ ସେନିଦାନ୍।
\v 29 ଯୀଶୁ॰ ସିସୁତୁଲ୍ ପକେର୍, ଇଣ୍ତି ଇନ୍ ଆମୁ॰ ଦ୍ରୁସ୍ଟାନ୍ତ ସାକାରି ସଲ୍ କେନ୍ ପକୁଦାଟ୍।
\v 30 ଆମ୍ ଇଣ୍ତି ପୁନୁ॰ ଅଡ୍ତମ୍ ଜେ, ଇନ୍ ପାଟିଟେ ପୁୟାଟ୍ ଆରେ ଏର୍ ଇନୁ॰ ପର୍ସନ୍ ପକୁ॰ ଅଡା ମାନ୍ଦାର୍। ଇଦିନ୍ ପାୟିଟ୍ ଆରେ ବିସ୍ୱାସ୍ ମାୟା ଜେ, ଇନ୍  ମାପୃ॰ ପେଲ୍‍ଟୁକ୍ ୱାରି ମାୟାଟ୍।
\v 31 ଯୀଶୁ ଅରୁ॰ ପକେଣ୍ଡ୍, ଆଟେକଡ୍ ଇମ୍ଗୁଲ୍ ଇଣ୍ତି ବିସ୍ୱାସ୍ କେଗିଦାର୍ ?
\v 32 ୱେନ୍ଡୁର୍ ବେଲା ୱାରିଦା, ଆୟ୍ ବେଲା ୱାନିନେ ଇମ୍ଗୁଲ୍ ତାନିର୍ଟୁକ୍ ନିଜେଟେ ନିଜେଟେ ଉଲେକିଲି॰ ତାନିର୍ ଚିନ୍ ବିନ୍ ଏରି ପେସି ସେୟାର୍। ଇମ୍ ଆନୁ॰ ଉକୁରୁ॰ ସାକାରି ସିଦାର୍। ଏନ॰ଗଡ୍ ମେନ୍ ଆନ୍ ଉକୁରି ମାନାନ୍, ଏନାଦି॰ କି ଆବା ପାଟିନ୍ ବେଲ୍ ଆନ୍ନା ମାୟାଣ୍ଡ୍।
\v 33 ଇମ୍ ଆନ୍ ପେଲ୍ ମାଞ୍ଜି ସାନ୍ତି ପାୟ୍ଏରି॰ ପାୟିଟ୍ ଇ ପାଟିନ୍ ବିସୟ୍ ପକି ମାୟାନ୍। ଜଗତ୍ତୁନ୍ ଇମ୍ଗୁଲୁ॰ ପାୟିଟ୍ ପିଡନ୍ ମାୟା, ମାତର୍ ସାଆସ୍ ପାତୁର୍, ଆନ୍ ସଂସାରି॰ ଜିନ୍ସି ମାୟାନ୍।
\c 17
\p
\v 1 ଯୀଶୁ ଇ ପାଟିନ୍ ପାଟେ ପକି ପଲି ସରଗ୍ଦିଗାଲ୍ ସୁଡି ପର୍ତନା କେୟି ପକେଣ୍ଡ୍, ଆବା, ବେଲା ଏଦେଟେ; ଇନେ ସିଣ୍ତି॰ ଗଉରବ୍ କେ, ଏରେ ୱାଡିନ୍ ସିଣ୍ଡ୍ ଇନୁ॰ ଗଉରବ୍ କେଦାଣ୍ଡ୍।
\v 2 ଇନ୍ ଅଣ୍ତୁ॰ ପାଟିନ୍ ଲକ୍ଗୁଲୁ॰ ପୟ୍ତାନ୍ ଆଦିକାର୍ ସି ମାୟାଟ୍, ଏନାଦି॰ କି ଇନ୍ ଅଣ୍ତୁ॰ ସିୟଣ୍ତି ପାଟିନ୍ ଲକୁ॰ ଅଣ୍ଡ୍ ପଲାଟେ ଜିୱେ ସିଗି॰ ପାୟିଟ୍।
\v 3 ୱାୟ୍କେ ଇନ୍ ଉକୁରି ସତ୍  ମାପୃ ଆରେ ଯୀଶୁ କୀଷ୍ଟ ଇନ୍ସୟ୍ ପାକ୍ ଏଞ୍ଜି ପୁନଣ୍ତି ଇ ପଲାଟେ ଜିୱେ।
\v 4 ଇନ୍ ଆନୁ॰ ଏରେ କାମେ କେଗି॰ ସି ମାୟାଟ୍, ଆଦ୍ ଆନ୍ ପଲି କେରିନ୍ ପୁର୍ତିନ୍ ଇନୁ॰ ଗଉରବ୍ କେୟିମାୟାନ୍।
\v 5 ଇଣ୍ତି ଏ ଆବା, ଜଗତ୍ ତିୟାର୍ ଏଦାନ୍ ଆଗାଡି, ଆନୁ॰ ଇନ୍ନା ଏରେ ଗଉରବ୍ ମାଟେ, ଆଦ୍ ଆନୁ॰ ଇନ୍ଦେ।
\v 6 ଇନ୍ ଆନୁ॰ ପୁର୍ତିଟୁକ୍ ଏରେ ଲକୁ॰ ସି ମାୟାଟ୍, ଆନ୍ ଅରୁ॰ ପେଲ୍ ଇନେ ପିଦିର୍ ୱେନ୍ଡୁସି ମାୟାନ୍, ଅର୍ ଇନ୍ ଲକ୍ ମାଟର୍ ଆରେ ଆନୁ॰ ସିନଟ୍, ଆଦି॰ ଅର୍ ଇନ୍ ବାକ୍ୟ॰ ପାଲନ୍ କେୟି ମାୟାର୍।
\v 7 ଇଣ୍ତି ଅର୍ ପୁଟର୍, ଇନ୍ ଆନୁ॰ ଏନାଦ୍ ସି ମାଟଟ୍ ଆଦ୍ ପାଟିନ୍ ଇନ୍ ପେଲ୍‍ଟୁକ୍ ୱାନେ।
\v 8 ଏନାଦି॰ କି ଇନ୍ ଆନୁ॰ ଏରେ ପାଟିନ୍ ବାକ୍ୟ ସିମାଟଟ୍, ଆୱ୍ ପାଟିନ୍ ଅରୁ॰ ସି ମାୟାନ୍ ଅର୍ ଆଦ୍ ଗରନ୍ କେୟି ମାୟାର୍। ଆରେ ଆନ୍ ଜେ ଇନ୍ ପେଲ୍‍ଟୁକ୍ ୱାରିମାନ୍ ଆଦ୍ ସତ୍ ରେନ୍ ପୁଞ୍ଜିମାର୍ ଆରେ ଇନ୍ ଆନୁ॰ ସୟ୍ ସିମାଟ୍ ଏଞ୍ଜି ବିସ୍ୱାସ୍ କେୟି ମାୟାର୍।
\v 9 ଆନ୍ ଅରୁ॰ ପାୟିଟ୍ ପର୍ତନା କେଗିଦାନ୍; ସଂସାର୍ ପାୟିଟ୍ ପାର୍ତନା କେୟାନ୍ ମାତର୍ ଇନ୍ ଆନୁ॰ ଏରେ ଲକୁ॰ ସି ମାୟାଟ୍ ଅରୁ॰ ପାୟିଟ୍ ପର୍ତନା କେଗିଦାନ୍, ଏନାଦି॰ କି ଅର୍ ଇନ୍ ଲକ୍।
\v 10 ଏନାଦ୍ ଆନେ ଆଦ୍ ପାଟିନ୍ ଇନେ ଆରେ ଏନାଦ୍ ଇନେ ଆଦ୍ ପାଟିନ୍ ଆନେ, ଆରେ ଅରୁ॰ ଉନିଟ୍ ଆନ୍ ଗଉରବ୍ ପାୟ୍ ଏରିମାନ୍।
\v 11 ଆନ୍ ଆରେ ଇ ଜଗତ୍ତୁନ୍ ମାନାନ୍, ଆନା ଇନ୍ ପେଲ୍ ୱାରିଦାନ୍। ମାତର୍ ଇୟର୍ ଇ ଜଗତ୍ତୁନ୍ ମାନିଦାର୍। ଏ ସୁକଲ୍ଟେ ଆବା, ଅରୁ॰ ଇନ୍ ପିଦିର୍ନା ରକ୍ୟା କେ, ଆନୁ॰ ସିୟଣ୍ତିଟେ ପିଦିର୍ନା। ଆମ୍ ଏରେ ୱାଡିନ୍ ଉକୁଟିମାମ୍ ଆୟ୍ ୱାଡିନ୍ ଉକୁଟ୍ ଏଦାର୍।
\v 12 ଆନ୍ ଅର୍ନା ମାନ୍ ବେଲ୍ ଇନ୍ ଆନୁ॰ ସିୟଣ୍ତି ଆୟ୍ ପିଦିର୍ନା ଅରୁ॰ ରକ୍ୟା କେୟି ନିୟାୟି ଇରି ମାଟନ୍। ଆରେ ଦରମ୍ ପତି ଏଟେନ୍ କି ସପଲ୍ ଏରି॰ ପାୟିଟ୍ ଅରୁ॰ ପେଲ୍‍ଟୁକ୍ ୱାୟ୍କେ ଉକୁର୍ ନସଟ୍ ଏନଣ୍ତି ଆରେ ଏର୍ ନସଟ୍ ଏରାର୍।
\v 13 ମାତର୍ ଇଣ୍ତି ଆନ୍ ଇନ୍ ପେଲ୍ ୱାରିଦାନ୍, ଆନ୍ ପେଲ୍ଟେ କିର୍ଦେ ଅରୁ॰ ଗର୍ବାନ୍ ପୁରାପୁରନ୍ ଏରି॰ ପାୟିଟ୍ ଆନ୍ ଇ ଜଗତ୍ତୁନ୍ ମାନବେଲ୍ ଇ ପାଟିନ୍ ପକ୍ଦାନ୍।
\v 14 ଆନ୍ ଅରୁ॰ ଇନେ ବାକ୍ୟ ସି ମାୟାନ୍, ଆରେ ଇ ଜଗତ୍ ଅରୁ॰ ଗୁର୍ନା କେଦା, ଏନାଦି॰ କି ଆନ୍ ଇ ପୁର୍ତିଟେ ଲକ୍ ଏରାନ୍ ଆୟ୍ ୱା଼ଡିନ୍ ଅର୍ ଇ ପୁର୍ତିଟେ ଲକ୍ ଏରାର୍।
\v 15 ଆନେ ପାର୍ତନା, ଇନ୍ ଆୟ୍ ଲକୁ॰ ଜଗତ୍ଟୁକ୍ ଉୟିସେନ୍ ଏଞ୍ଜି ମାନା, ମାତର୍ ଅରୁ॰ ସୟ୍ତାନ୍ ପେଲ୍‍ଟୁକ୍ ରକ୍ୟା କେ।
\v 16 ଆନ୍ ଏରେ ୱାଡିନ୍ ଇ ପୁର୍ତିଟେ ଏରାନ୍ ଅର୍ ଆୟ୍ ୱାଡିନ୍ ପୁର୍ତିଟର୍ ଏରାର୍।
\v 17 ଇନେ ସତ୍ ନା ଅରୁ॰ ସୁକଲ୍ କେ, ଇନେ ବାକ୍ୟ ତାନ୍ ସତ୍।
\v 18 ଇନ୍ ଆନୁ॰ ଏରେ ୱାଡିନ୍ ଜଗତ୍ଟୁନ୍ ସୟ୍ ସିମାଟ୍, ଆନ୍ ମେନ୍ ଅରୁ॰ ଆୟ୍ ୱାଡିନ୍ ସୟ୍ ସି ମାୟାନ୍।
\v 19 ଆରେ ଅରୁ॰ ପାୟିଟ୍ ଆନ୍ ନିଜେନି॰ ସୁକଲ୍ କେଗିଦାନ୍, ଏନାଦି॰ କି ଅର୍ ମେନ୍ ସତିକାନା ସୁକଲ୍ ଏଦାର୍।
\v 20 ଆନ୍ ୱାୟ୍କେ ଇନ୍ ଲକୁ॰ ପାୟିଟ୍ ପାର୍ତନା କେୟାନ୍, ମାତର୍ ଇ ଲକୁ॰ ପେଲ୍‍ଟୁକ୍  ମାପୃ॰ ବାକ୍ୟ ୱେଞ୍ଜି ଏର୍ ଆନ୍ ପେଲ୍ ବାସ୍ୱାସ୍ କେଦାର୍ ଅରୁ॰ ପାୟିଟ୍ ମେନ୍ ପାର୍ତନା କେଗିଦାନ୍।
\v 21 ଅର୍ ପାଟିନ୍ ଲକ୍ ଉକ୍ଟି ଏଦାର୍ ଇଦ୍ ଆନେ ପାର୍ତନା। ଏ ଆବା, ଇନ୍ ଆନ୍ ପେଲ୍ ମାୟାଟ୍ ଆରେ ଆନ୍ ଇନ୍ପେଲ୍ ମାୟାନ୍, ଅର୍ ମେନ୍ ଆୟ୍ ୱାଡେନ୍। ଆଦି॰ ପାୟିଟ୍ ଇ ଜଗତ୍ ବିସ୍ୱାସ୍ କେଦା ଇନ୍ ଆନୁ॰ ସୟ୍ ସିମାଟ୍ ଏଞ୍ଜି।
\v 22 ଇନ୍ ଆନୁ॰ ଏରେ ଗଉରବ୍ ସିମାଟ୍, ଆନ୍ ଅରୁ॰ ଆଦ୍ ସି ମାୟାନ୍। ଆମ୍ ଗୁଲ୍ ଏରେ ୱାଡିନ୍ ଉକୁଟ୍ ଅର୍ ମେନ୍ ଆୟ୍ ୱାଡିନ୍ ଉକୁଟ୍ ଏଦାର୍।
\v 23 ଆନ୍ ଅରୁ॰ ପେଲ୍ ଆରେ ଇନ୍ ଆନ୍ ପେଲ୍, ଆଟେଲ୍ ଅର୍ ପାଟିନ୍ ମାସ୍ ଏରି ଉକୁଟି ଏଦାର୍। ଇ ବେଲ୍ ଜଗତ୍ ପୁୟା ଜେ, ଇନ୍ ଆନୁ॰ ସୟ୍ ସିମାଟ୍ ଆରେ ଆନୁ॰ ଏରେ ୱାଡିନ୍ ଲଡ୍ କେନଟ୍, ଅରୁ॰ ମେନ୍ ଆୟ୍ ୱାଡିନ୍ ଲାଡ୍ କେଗିଦାଟ୍।
\v 24 ଏ ଆବା, ଆନେ ଇଚା ଏନାଦ୍ କି ଇନ୍ ଆନୁ॰ ଏରେ ଲକୁ॰ ସିମାଟ୍, ଏରେ ମାନ୍ ଆମାନ୍ ଅର୍ ମେନ୍ ଆନ୍ନା ମାକାର୍, ଏଟେନ୍ କି ଇନ୍ ଆନୁ॰ଗ ସିୟଣ୍ତି ଆୟ୍ ଗଉରବୁ॰ ଅର୍ ସୁଡ୍କାର୍, ଏନାଦି॰ କି ଇନ୍ ଜଗତ୍ ତିୟାର୍ ଏଦାନ୍ ଆଗାଡି ଆନୁ॰ ଲାଡ୍ କେନଟ୍।
\v 25 ଏ ଦରମ୍ଟେ ଆବା, ଜଗତ୍ ଇନୁ॰ ପୁନୁଟେ, ମାତର୍ ଆନ୍ ଇନୁ॰ ପୁଞ୍ଜି ମାନ୍; ଆରେ ଇନ୍ ଆନୁ॰ ସୟ୍ ସିମାଟ୍ ଏଞ୍ଜି ଇ ଲକ୍ ପୁଞ୍ଜିମାର୍।
\v 26 ଆରେ ଆନ୍ ଇନ୍ ପିଦିର୍ ଅରୁ॰ ତଟ୍ତନ୍, ଆରେ ତଟ୍ପେଟି ସୟ୍ ଦାନ୍, ଇନ୍ ଆନୁ॰ ଏରେ ଲାଡ୍ନା ଲଡ୍ କେନଟ୍, ଆଦ୍ ଅରୁ॰ ପେଲ୍ ମାକା, ଆନ୍ ଅରୁ॰ ପେଲ୍।
\c 18
\p
\v 1 ଯୀଶୁ ଇ ପାଟିନ୍ ପାଟେଲ୍ ପକି ପଲି ନିଜ୍ ସିସୁତୁଲ୍ନା କିର୍ଦେନ୍ ଜଲା କାର୍ସି ଆୟଟ୍ ପାକା ପେସି ସେୟର୍। ଆମାନ୍ ଉକୁଟ୍ ଜିତ୍ ମାର୍କିଲ୍ନେ ୱାଡେ ମାଟେ, ଆମାନ୍ ଅଣ୍ଡ୍ ଆରେ ଉଣ୍ତୁନେ ସିସୁତୁଲ୍ ସେୟର୍।
\v 2 ଏରେ ଜିଉଦା ଯୀଶୁ॰ ସତ୍ ରୁତୁଲୁ॰ କିତିନ୍ ସର୍ପାସି ସିନଣ୍ଡ୍, ଅଣ୍ଡ୍ ମେନ୍ ଆୟ୍ ବାସେ॰ ପୁଞ୍ଜି ମାଟଣ୍ଡ୍, ଏନାଦି॰ କି ଯୀଶୁ ପେରିନ୍ ତରେକ୍ ସିସୁତୁଲ୍ନା ଆୟ୍ ବାସେନ୍ ସେନି॰ନଣ୍ଡ୍।
\v 3 ଆଟେଲ୍ ଜିଉଦା ରମିୟ ସୟିନ୍ ଟେ ଉକୁଟ୍ ଦଲୁ॰ ଆରେ, ପାରୁସିତିଲ୍ ଆରେ ମୁକ୍ୟଜାଜକୁ॰ ପେଲ୍‍ଟୁକ୍ ଏ॰ଗୁର୍ତୁଲ୍ ସେବାକାରିୟାତିଲି॰ ପାପି ପାନ୍ଦଣ୍ତି ଅଲା କିସ୍ ଆରେ କାଟି କାଣ୍ତାଲ୍ ପାତି ଆମାନ୍ ୱାନର୍।
\v 4 ଅଣ୍ତୁ॰ ଏନାଦ୍ ଗଟ୍ ଏରି॰ ସେନ୍ଦା ଆଦ୍ ପାଟିନ୍ ପୁଞ୍ଜି ପର୍ତୁମ୍ ସେଞ୍ଜି ଅରୁ॰ ପକେଣ୍ଡ୍, ଇମ୍ଗୁଲ୍ ଏୟିରୁ॰ କାଣ୍ତିକିଦାର୍ ?
\v 5 ଆୟ୍ ଲକ୍ ଉତର୍ ସିନର୍, ନାଜ୍ରିତ୍ଟେ ଯୀଶୁ॰, ଯୀସୁ ଅରୁ॰ ପକେଣ୍ଡ୍, ଆନ୍ ଅଣ୍ତି। ଏରେ ଜିଉଦା ଅଣ୍ତୁ॰ ସତ୍ ରୁତୁଲୁ॰ କିତିନ୍ ସର୍ପାସି ସିନଣ୍ଡ୍, ଅଣ୍ଡ୍ ମେନ୍ ଅର୍ନା ସ॰ଗେନ୍ ନିଲ୍ସି ମାଟଣ୍ଡ୍।
\v 6 ଏରେ ବେଲ୍ 'ଆନ୍ ଅଣ୍ତି' ଏଞ୍ଜି ଯୀଶୁ ଅରୁ॰ ପକେଣ୍ଡ୍, ଆଟେଲ୍ ଅର୍ ୱିରିନ୍ ଗୁଚ୍ ଏରି ବାସେନ୍ ଇଲି ସେୟର୍।
\v 7 ଯୀଶୁ ଆରୁ॰ ଆରେତରେକ୍ ପକେଣ୍ଡ୍, ଇମ୍ ଏୟିରୁ॰ କାଣ୍ତିକିଦାର୍ ? ଅର୍ ପକେର୍, ନାଜିରିତ୍ଟେ ଯୀଶୁ॰।
\v 8 ଯୀଶୁ ପକେଣ୍ଡ୍, ଆନ୍ ଇମୁ॰ ପକେନ୍ ଆନ୍ ଅଣ୍ତି, ଜଦି ଇମ୍ଗୁଲ୍ ଆନୁ॰ କାଣ୍ତିକିଦାର୍, ଆଟେକଡ୍ ଇ ଲକୁ॰ ସେନି॰ ପାୟିଟ୍ ସାକାରି ସିୟୁର୍।
\v 9 ଇ ୱାଡିନ୍ ଗଟ୍ ଏନେ ଏଟେନ୍ କି ଆଗାଡି ଅଣ୍ଡ୍ ପକଣ୍ତି ବାକ୍ୟ ସପଲ୍ ଏରି॰, ଏରେ ଲକୁ॰ ଇନ୍ ଆନୁ॰ ସିମାଟଟ୍ ଅରୁନ୍ ପେଲ୍‍ଟୁକ୍ ଉକୁରୁ॰ ମେନ୍ ନସଟ୍ ଏରା।
\v 10 ଇ ବେଲେନ୍ ସିମନ୍ ପିତର॰ ପେଲ୍ କାଣ୍ତା ମାଟେ, ଅଣ୍ଡ୍ ଆଦ୍ ପୁସ୍କି ବେର୍ ଜାଜକ୍ନେ ଇଲେଣ୍ତି॰ ତିୟାନ୍ ଦିଗାଲ୍ଟେ କେକଲ୍ କୟି କାରେଣ୍ଡ୍, ଆୟ୍ ସେବାକାରିୟାନେ ପିଦିର୍ ମାଲ୍କ।
\v 11 ଯୀଶୁ ପିତରୁ॰ ପକେଣ୍ଡ୍, କାଣ୍ତା ବରା ତାନିର୍ ଇର୍; ଆବା ଆନୁ॰ ଏରେ ବଡ୍ନା ସିମାୟାଣ୍ଡ୍ ଆନ୍ ଏନା ଆମାଟୁକ୍ ଉନାନ୍ କି ?
\v 12 ଇଦିନ୍ କୁଣ୍ତେଲ୍ ରମିୟ ସୟିନ୍ ଦଲ୍, ବେର୍ ସେନାପତି ଆରେ ଜିଉଦିତିଲ୍ନେ ସେବା କାରିୟାତିଲ୍ ଯୀଶୁ॰ ପାତେର୍।
\v 13 ଅଣ୍ତୁ॰ କାଟି ପର୍ତୁମ୍ ଆନାନ॰ ପେଲ୍ ଉନର୍, ଏନାଦି॰ କି ଅଣ୍ଡ୍ ଆୟ୍ ବାର୍ସେଟେ ବେର୍ ଜାଜକ୍ କୟାପାନେ ମାମୁ ମାଟଣ୍ଡ୍।
\v 14 କୟାପା କାଣ୍ତେକ୍ ଦିନ୍ ଆଗାଡି ଜିଉଦିତିଲି॰ ଉପଦେସ୍ ସିମାଟଣ୍ଡ୍, ପାଟିନ୍ ଲକୁ॰ ପାୟିଟ୍ ଉକୁର୍ ଲକ୍ ସାୟଣ୍ତି ନିୟା।
\v 15 ସିମନ୍ ପିତର୍ ଆରେ ୱେନ୍ ଉକୁର୍ ସିସୁ ଯୀଶୁ॰ କୁଣ୍ତୁନି ସେନି॰ନର୍। ଆୟ୍ ସିସୁ ବେର୍ ଜାଜକ୍ନା ସିନା ପରିଚ୍ ମାଟଣ୍ଡ୍, ଆରେ ଯୀଶୁନା ବେର୍ ଜାଜକ୍ନେ ଡାଣ୍ଡ୍ ତାନିର୍ ସେୟଣ୍ଡ୍।
\v 16 ମାତର୍ ପିତର୍ ୱାଲ୍ସାଟେ ମୁତୁଲ୍ ନିଲ୍ସି ମାଟଣ୍ଡ୍, ଆୟ୍ ୱେନ୍ ସିସୁ ଏୟିଣ୍ତି କି ବେର୍ ଜାଜକ୍ନେ ଚିନା ପରିଚ୍ ମାଟଣ୍ଡ୍, ଅଣ୍ଡ୍ ଆମାଟେ ସେବା କେୟଣ୍ତି ଆସ୍ମାଲି॰ ପକି ପିତରୁ॰ ତାନିର୍ ଇନ୍ଦରେଣ୍ଡ୍।
\v 17 ଆଟେଲ୍ ଆୟ୍ ସେବା କେୟଣ୍ତି ଆସ୍ମାଲ୍ ପିତରୁ॰ ପକେଟେ, ଇନ୍ମେନ୍ ଇ ସିସୁତୁଲୁ॰ ପେଲ୍‍ଟୁକ୍ ଉକୁର୍ ଏରାଟ୍ କି ? ପିତର୍ ପକେଣ୍ଡ୍, ଆନ୍ ଏରାନ୍।
\v 18 ପାୟ॰ଗଲ୍ ପାୟିଟ୍ ଆମାନ୍ ଗତି ଲକ୍ ଆରେ ସିୟନ୍ତିଲ୍ ତାଡ୍କାମୁଲ୍ତୁନ୍ କିସ୍ ପାନ୍ଦୁସି କେରିନ୍ ଚାରି ବେଡ୍ତେନ୍ ନିଲ୍ସି ଆୟିନର୍ ଆରେ ପିତର୍ ମେନ୍ ଅରୁନା ନିଲ୍ସି କିସ୍ ଆୟ୍ନଣ୍ଡ୍।
\v 19 ଇ ବେଲେନ୍ ବେର୍ ଜାଜକ୍ ଯୀଶୁ॰ ଅଣ୍ତୁ॰ ସିସୁତୁଲୁ॰ ବିସୟ୍ରେନ୍ ଆରେ ଅରୁ॰ ମାୟିର୍ପଣ୍ତି ବିସୟ୍ରେନ୍ ପର୍ସନ୍ ପକୁନଣ୍ଡ୍।
\v 20 ଯୀଶୁ ଅଣ୍ତୁ॰ ଉତର୍ ସିନଣ୍ଡ୍, ଆନ୍ ଜଗତ୍ତୁନ୍ ପୁଟ୍କାର୍ନା ପକିମାନ୍, ଆନ୍ ପାଟିନ୍ ବେଲ୍ ପର୍ତନା ଉଲେକିଲି॰ ଆରେ ମନ୍ଦିର୍ତିନ୍, ଏରେ ମାନ୍ କି ପାଟିନ୍ ଜିଉଦିତିଲ୍ ରୁଣ୍ଡ୍ ଏରିନର୍ ଆମାନ୍ ସିକ୍ୟା ସିମାନ୍। ଆରେ ଗୁପତ୍ରେନ୍ ଏନାଦ୍ ମେନ୍ ଆନ୍ ପକାନ୍।
\v 21 ଆନୁ॰ ଏନାଦି॰ ପକୁଦାଟ୍ ? ୱେୟାନ୍ ଲକୁ॰ ପକି ସଡ୍। ଅର୍ ପୁଞ୍ଜିମାର୍ ଆନ୍ ଏନାଦ୍ ପକେନ୍।
\v 22 ଅଣ୍ଡ୍ ଇ ପାଟେ ପକ୍ତାଲିନ୍ ଆର୍ସେଲ୍ ନିଲ୍ପାକ୍ ଉକୁର୍ ଅପିସର୍ ଯୀଶୁ॰ ଚାପ୍ଡେକ୍ ଆଟି ପକେଣ୍ଡ୍, ଇନ୍ ବେର୍ ଜାଜକୁ॰ ଇ ୱାଡିଟ୍ ଉତର୍ ସିଗିଦାଟ୍ ?
\v 23 ଯୀଶୁ ଅଣ୍ତୁ॰ ପକେଣ୍ଡ୍, ଜଦି ଆନ୍ ବୁଲ୍ ପକେନ୍ ଆଟେକଡ୍ ବୁଲ୍ ତଟୁପ୍; ମାତର୍ ନିୟାଟେ ପକେନ୍ ଆଟେକଡ୍ ଏନାଦି॰ ଆନୁ॰ ଆଟିଦାଟ୍ ?
\v 24 ଆଟେଲ୍ ଆନାନ୍ ଅଣ୍ତୁ॰ କାଟି ଏଦାନ୍ ମିସ୍ତେନ୍ କୟପା ବେର୍ ଜାଜକୁ॰ ପେଲ୍ ସେୟ୍ସି ସିନଣ୍ଡ୍।
\v 25 ସିମନ୍ ପିତର୍ ନିଲ୍ସି କିସ୍ ଆୟ୍ନଣ୍ଡ୍, ଆଟେଲ୍ ଅର୍ ଅଣ୍ତୁ॰ ପକେର୍, ଇନ୍ ମେନ୍ ଆୟ୍ ସିସୁତୁ॰ ତାନିର୍ଟୁକ୍ ଉକୁର୍ ଏରାଟ୍ କି ? ଅଣ୍ଡ୍ ଅସ୍ୱିକାର୍ କେୟି ପକେଣ୍ଡ୍, ଆନ୍ ଏରାନ୍।
\v 26 ବେର୍ ଜାଜକ୍ନେ ଦାସ୍ତିଲି॰ ପେଲ୍‍ଟୁକ୍ ଉକୁର୍, ଏଣ୍ତୁ॰ କି ଏର୍ନେ କେକଲୁ॰ ପିତର୍ କୁୟିକାର୍ ମାଟଣ୍ଡ୍ ଅଣ୍ତୁ॰ ବନ୍ଦୁ ପକେଣ୍ଡ୍, ଆନ୍ ଇନୁ॰ ଅଣ୍ତୁନା ମିସ୍ତେନ୍ ୱାଡେନ୍ ମାନଣ୍ତି॰ ସୁଡାନ୍ କି ?
\v 27 ଆଟେଲ୍ ପିତର୍ ଆରେତରେକ୍ ଅସ୍ୱିକାର୍ କେୟି ପକେଣ୍ଡ୍, ଆୟ୍ ଦାପ୍ରେନ୍ କର୍ କୁୟେଟେ।
\v 28 କୁଣ୍ତେଲ୍ ଜିଉଦିତିଲି॰ ଯୀଶୁ॰ କୟ୍ପା॰ ପେଲ୍‍ଟୁକ୍ ରମିୟ୍ତିଲ୍ନେ ଗବର୍ନରୁ॰ ପେଲ୍ ଉନର୍; ଆଟେଲ୍ ୱେଗାଦିମାଟେ, ଆରେ ଅର୍ ମେଡ୍ ତାନିର୍ ନାନି॰ ପାଣ୍ତୁଟର୍ ଏନାଦି॰ କି ନିଜେନ୍ ଅସୁଚି ଏରି॰ ମାନ୍କା, ମାତର୍ ନିସ୍ତାର୍ ପାରୁବ୍ ତିନି॰ ଅଡ୍ତାର୍।
\v 29 ଇଦି॰ ପାୟିଟ୍ ପିଲାତ ୱାଲ୍ତିନ୍ ପେସି ଅରୁ॰ ପେଲ୍ ୱାନଣ୍ଡ୍, ଆରେ ପକେଣ୍ଡ୍, ଇମ୍ ଇୟଣ୍ତୁ॰ ପେଲ୍ ଏନା ଦସ୍ କାଟିଦାର୍ ?
\v 30 ଅର୍ ଅଣ୍ତୁ॰ ଉତର୍ ସି ପକେର୍, ଇୟଣ୍ତ ଦସି ମାନାକଡ୍ ଆମ୍ ଅଣ୍ତୁ॰ ଇନ୍ କିତିନ୍ ସର୍ପାସି ସିୟୁଟମ୍ ମେନ୍।
\v 31 ପିଲାତସ୍ ଅରୁ॰ ପକେଣ୍ଡ୍, ଇମ୍ ଇୟଣ୍ତୁ॰ ଉୟି ସେଞ୍ଜି ଇମେ ନିୟମ୍ ଅନୁସାର୍ନା ବିଚାର୍ କେୟୁର୍। ଏ॰ଗୁର୍ତୁଲ୍ ଜିଉଦିତିଲି ପକେର୍, ଏରୁ॰ ମରନ୍ଟେ ଡଣ୍ଡ୍ ସିଗି॰ ପାୟିଟ୍ ଆମୁ॰ ଅଦିକାର୍ ମାନା।
\v 32 ଯୀଶୁ ଏରେ ୱାଡିନ୍ ସାୟି ସେୟାଣ୍ଡ୍ ଏଞ୍ଜି ପକି ମାଟଣ୍ଡ୍, ଆଦ୍ ସପଲ୍ ଏରି॰ ପାୟିଟ୍ ଇ ୱାଡିନ୍ ଗଟ୍ ଏନେ।
\v 33 ପିଲାତସ୍ ଆରେତରେକ୍ ମେଡ୍ ତାନିର୍ ସେୟଣ୍ଡ୍, ଆରେ ଜୀଲୁ॰ ଅର୍ଗି ପକେଣ୍ଡ୍, ଇନ୍ ଏନା ଜିଉଦିତିଲ୍ନେ ରାଜା କି ?
\v 34 ଯୀଶୁ ପକେଣ୍ଡ୍, ଏନା ଇ ପାଟେ ଇନ୍ ନିଜେନ୍ ପକୁଦାଟ୍ କି ?, ଆରେ ୱେନର୍ ଇନୁ॰ ଆନ୍ ବିସୟ୍ରେନ୍ ପକିମାର୍ କି ?
\v 35 ପିଲାତ୍ ପକେଣ୍ଡ୍, ଆନ୍ ଏନା ଉକୁର୍ ଜିଉଦି ? ଇନେ ଜାତିଟେ ଲକ୍ ଆରେ ବେର୍ ଜାଜକ୍ତୁଲ୍ ଇନୁ॰ ଆନ୍ କିତିନ୍ ସର୍ପାସି ମାୟାର୍; ଇନ୍ ଏନାଦ୍ କେୟି ମାୟାଟ୍ ?
\v 36 ଯୀଶୁ ପକେଣ୍ଡ୍, ଆନେ ରାଜି ଇ ଜଗତୁନ୍ ମାନା, ଜଦି ଆନେ ରାଜି ସଂସାର୍ଟେ ବିସୟ୍ରେନ୍ ଏରିମା॰ଡ୍ ଆନ୍ ଜିଉଦିତିଲି॰ କିତିନ୍ ସର୍ପାସି ଏରୁଟନ୍ ମେନ୍ ଆରେ ଆନେ ସିସୁତୁଲ୍ ଜୁଦ୍ କେନର୍ ମେନ୍, ଇଦିନ୍ ପାୟିଟ୍ ପୁନୁ॰ ଏଦା ଆନେ ରାଜି ଇ ଜଗତୁନ୍ ମାନା।
\v 37 ଆଟେଲ୍ ପିଲାତସ୍ ଯୀଶୁ॰ ପକେଣ୍ଡ୍, ଆଟେକଡ୍ ଇନ୍ ଉକୁର୍ ରାଜା ଏରା କି ? ଯୀଶୁ ପକେଣ୍ଡ୍, ଇନ୍ ତାନ୍ ନିୟା ପକୁଦାଟ୍, ଆନ୍ ଉକୁର୍ ରାଜା ଆନ୍ ସତିକାଟେ ସାକି ସିଗି॰ ପାୟିଟ୍ ଜଗତୁନ୍ ଜନମ୍ ଜାତ୍ ଏନ୍ନ୍। ଏର୍ କି ସତ୍ମାନ୍ ଏଦାର୍ ଅର୍ ଆନେ ଉପଦେସ୍ ୱେୟାର୍।
\v 38 ପିଲାତ ପକେଣ୍ଡ୍, ସତିକା ଏ॰ଗଡ୍ ଏନାଦ୍ ? ଇଦ୍ ପକି ଅଣ୍ଡ୍ ଆରେ ଜିଉଦିତିଲି॰ ପେଲ୍ ୱାଲ୍ତିନ୍ ସେୟଣ୍ଡ୍ ଆରେ ଅରୁ॰ ପକେଣ୍ଡ୍, ଆନ୍ ଅଣ୍ତୁନ୍ ପେଲ୍‍ଟୁକ୍ ଏନା ମେନ୍ ଦସ୍ ପାୟ୍ ଏରୁଟନ୍।
\v 39 ମାତର୍ ଇମ୍ଗୁଲ୍ନେ ରିତି ଅନୁସାର୍ନା ନିସ୍ତାର୍ ପାରୁବ୍ ସିରିସ୍ ଉକୁର୍ ଦସି॰ ଇମ୍ଗୁଲୁ॰ ପାୟିଟ୍ ସାକାରିନନ୍; ଆୟ୍ ୱାଡିନ୍ ଆନ୍ ଏନା ଜିଉଦିତିଲ୍ନେ ରାଜା॰ ମୁକ୍ଲାସି ସିଗି॰ ପାୟିଟ୍ ଇମ୍ଗୁଲ୍ ଇଚା କେଗିଦାର୍ କି ?
\v 40 ଆଟେଲ୍ ଅର୍ ଆରେତରେକ୍ ଆୱ୍ଲି ଏରି ପକେର୍, ଇୟଣ୍ତଣ୍ତୁ॰ ମାନା, ମାତର୍ ବାର୍ବା॰ ସାକାରି ସି। ଆରେ ବାର୍ବା ଉକୁର୍ ଚରାପାକ୍ ମାଟଣ୍ଡ୍।
\c 19
\p
\v 1 ଆଦିନ୍ କୁଣ୍ତେଲ୍ ପିଲାତସ୍ ଯୀଶୁ॰ ଉୟି କର୍ଡା ଆତୁକୁ॰ ଇରେଣ୍ଡ୍।
\v 2 ଆରେ ସିୟନ୍ତିଲ୍ ସାପୁଲ୍ ମୁକୁଟ୍ ତିୟାର୍ କେୟି ଅଣ୍ତୁନ୍ ତାଲ୍ତିନ୍ ଜଗଡାତର୍ ଆରେ କାକାଲିନ୍ ବାନିଟେ ସେନ୍ଦ୍ରା ନୁଡୁଟର୍।
\v 3 ଅର୍ ଅଣ୍ତୁ॰ ପେଲ୍ ୱାରି ପକେର୍, ଏ ଜିଉଦିତିଲ୍ନେ ରାଜା, ଜୁୱାର୍, ଆରେ ଅର୍ ଅଣ୍ତୁ॰ ଚାପ୍ଡା ଆଟି॰ ମୁଲିୟାତର୍।
\v 4 ପିଲାତ ଆରେତରେକ୍ ୱାଲ୍ତିନ୍ ପେସି ଜିଉଦିତିଲି॰ ପକେଣ୍ଡ୍, ସୁଡୁର୍ ଆନ୍ ଅଣ୍ତୁ॰ ୱାଲ୍ତିନ୍ ଇମ୍ ପେଲ୍ ଇନ୍ଦ୍ରିଦାନ୍, ଇଦ୍ ଇମ୍ଗୁଲ୍ ପୁୟାର୍ ଜେ, ଆନ୍ ଅଣ୍ତୁ॰ ପେଲ୍ ଏନା ମେନ୍ ଦସ୍ ପାୟ୍ ଏରୁଟନ୍।
\v 5 ଆଟେଲ୍ ଯୀଶୁ ଆୟ୍ ସାପୁଲ୍ ମୁକୁଟ୍ ଆରେ କାକାଲିନ୍ ରା॰ଗୁଟେ ଆ॰ଗି ଜଗଡା ଏରି ୱାଲ୍ତିନ୍ ପେତଣ୍ଡ୍, ପିଲାତ ଅରୁ॰ ପକେଣ୍ଡ୍, ସୁଡୁର୍, ଆୟ୍ ଅଣ୍ଡ୍।
\v 6 ଆୟ୍ ବେଲ୍ ମୁକ୍ୟଜାଜକ୍ ଆରେ ଅପିସର୍ତୁଲ୍ ଅଣ୍ତୁ॰ ସୁଡି ଆୱ୍ଲି ଏରି ପକେର୍, କ୍ରୁସ୍ତୁନ୍ ସସୁପୁର୍, କ୍ରୁସ୍ତୁନ୍ ସସୁପୁର୍। ପିଲାତସ୍ ଅରୁ॰ ପକେଣ୍ଡ୍, ଇମ୍ଗୁଲ୍ ଅଣ୍ତୁ॰ ଉୟି କ୍ରୁସ୍ତୁନ୍ ସସୁପୁର୍, ଏନାଦି॰ କି ଆନ୍ ଅଣ୍ତୁ॰ ପେଲ୍ ଏନା ମେନ୍ ଦସ୍ ପାୟ୍ ଏରାନ୍।
\v 7 ଜିଉଦିତିଲ୍ ପିଲାତି॰ ପକେର୍, ଆମ୍ ଗୁଲ୍ନେ ଉକୁଟ୍ ନିୟମ୍ ମାୟା ଆରେ ଆୟ୍ ନିୟମ୍ ଅନୁସାର୍ନା ଅଣ୍ତୁ॰ ମରନ୍ ଡଣ୍ଡ୍ ପାୟ୍ ଏରି॰ ଜୟ, ଏନାଦି॰ କି ଅଣ୍ଡ୍ ନିଜେନି॰  ମାପୃନେ ସିଣ୍ଡ୍ ଏଞ୍ଜି ପକିମାୟାଣ୍ଡ୍।
\v 8 ପିଲାତ ଇ ପାଟେ ୱେଞ୍ଜି ପେରିନ୍ ନାର୍ସି ସେୟଣ୍ଡ୍।
\v 9 ଆରେ ପିଲାତ ମେଡ୍ ତାନିର୍ ସେଞ୍ଜି ଯୀଶୁ॰ ପକେଣ୍ଡ୍, ଇନ୍ ଏରେମାଟୁକ୍ ୱାରି ମାୟାଟ୍ ? ମାତର୍ ଯୀଶୁ ଏନା ମେନ୍ ପକେଣ୍ଡ୍।
\v 10 ଆଟେଲ୍ ପିଲାତ ଯୀଶୁ॰ ପକେଣ୍ଡ୍, ଆନୁ॰ ଇନ୍ ଏନା ପକାଟ୍ କି ? ଇନୁ॰ ମୁକ୍ଲାକି॰ ଆରେ କ୍ରୁସ୍ତୁନ୍ ସସୁକୁ॰ ଆନେ ଅଦିକାର୍ ମାୟା, ଇଦ୍ ଇନ୍ ଏନା ପୁନାଟ୍ କି ?
\v 11 ଯୀଶୁ ଉତର୍ ସିନଣ୍ଡ୍, ଜଦି ଇନୁ॰ ସରଗ୍ଟୁକ୍ ସି ଏରାକଡ୍ ଆନ୍ ବିରଦ୍ରେନ୍ ଇନେ ଏନାମେନ୍ ଅଦିକାର୍ ମାନୁଟେ ମେନ୍; ଇଦିନ୍ ପାୟିଟ୍ ଏର୍ ଆନୁ॰ ଇନ୍ପେଲ୍ ସର୍ପାସି ସିମାୟାର୍ ଅଣ୍ତୁନେ ପାପ୍ ପେରିନ୍ ମାୟା।
\v 12 ଆଟେଲ୍ ପିଲାତ ଯୀଶୁ॰ ମୁକ୍ଲା ସିଗି॰ ଇଚା କେନଣ୍ଡ୍, ମାତର୍ ଜିଉଦିତିଲ୍ ଆୱ୍ଲି ଏରି ପକେର୍, ଜଦି ଇନ୍ ଇ ଲକୁ॰ ସାକାର୍ଗଡ୍ କାଇସର୍ନେ ସା॰ ଏରାଟ୍, ଏର୍ କି ନିଜେନି॰ ରାଜା ଏଞ୍ଜି ପକ୍ଦାର୍ ଅଣ୍ଡ୍ କାୟ୍ସୁରୁ॰ ବିର୍ଦନା ପକ୍ଦାଣ୍ଡ୍।
\v 13 ପିଲାତସ୍ ଇ ପାଟିନ୍ ପାଟେ ୱେଞ୍ଜି ଯୀଶୁ॰ ୱାଲ୍ତିନ୍ ପେପ୍ସି ଇନ୍ଦ୍ରେଣ୍ଡ୍, ଆରେ ନିୟାୟ୍ ସି॰ଗାସନ୍ତୁନ୍ ଉଣ୍ତେଣ୍ଡ୍, ଆୟ୍ ବାସେ "କାଣ୍ତକିଲ୍ନା ତିୟାର୍ ଏରଣ୍ତି ମଣ୍ତପ୍, ଏବ୍ରି ପାଟେନା" ଗବ୍ବତା।
\v 14 ଆୟ୍ ସିରିସ୍ ନିସ୍ତାର୍ ପାରୁବ୍ ତିୟାର୍ ଏରଣ୍ତି ଦିନ୍ ମାଟେ, ଆରେ ପାକାପକି ବାର୍ଗଟ୍ ବେଲା ଏରି ମାଟେ। ଆଣ୍ଡ୍ ଜିଉଦିତିଲି॰ ପକେଣ୍ଡ୍, ସୁଡୁର୍ ଇମ୍ଗୁଲ୍ନେ ରାଜା।
\v 15 ଆଟେଲ୍ ଅର୍ ଆୱ୍ଲି ଏରି ପକେର୍, ଅଣ୍ତୁ॰ ଉୟୁର୍, ଉୟୁର୍, କ୍ରୁସ୍ତୁନ୍ ସସୁପୁର୍। ପିଲାତସ୍ ଜିଉଦିତିଲି॰ ପକେଣ୍ଡ୍, ଆନ୍ ଏନା ଇମ୍ଗୁଲ୍ନେ ରାଜା॰ କ୍ରୁସ୍ତୁ॰ ସସୁକୁ॰ ? ମୁକ୍ୟଜାଜକ୍ତୁଲ୍ ଉତର୍ ପକେର୍, କାୟ୍ସରୁ॰ ସାକାରି ଆମୁ॰ ଆରେ ରାଜା ମାନାର୍।
\v 16 ଆଦିନ୍ କୁଣ୍ତେଲ୍ ଅଣ୍ତୁ॰ କ୍ରୁସ୍ତୁନ୍ ସସୁକୁ॰ ପାୟିଟ୍ ପିଲାତସ୍ ଯୀଶୁ॰ ଅରୁନ୍ କିତିନ୍ ସର୍ପାସି ସିନଣ୍ଡ୍।
\v 17 ଆଟେଲ୍ ଅର୍ ଯୀଶୁ॰ ଉୟି ସେୟର୍, ଆରେ ଯୀଶୁ ନିଜେଟେ କ୍ରୁସ୍ କାଞ୍ଜି ଆୟ୍ ବାସେନ୍ ଉୟି ସେୟଣ୍ଡ୍, ଏରେଦି॰ କି କିପ୍ରି ବାସେ ପକି ଏରିଦା ଆରେ ଏବ୍ରି ପାଟେନା 'ଗଲ୍ଗାତା' ଏଞ୍ଜି ପକ୍ଦାର୍।
\v 18 ଆମାନ୍ ଅର୍ ଅଣ୍ତୁ॰ କ୍ରୁସ୍ତୁନ୍ ସସୁତର୍। ଆରେ ଅଣ୍ତୁନା ଆରେ ଇରୁଲ୍ ଚରକୁଲୁ॰ ସସୁତର୍, ଇଡିଗ୍ ପାକା ଇଡିଗ୍ ଲକୁ॰ ଆରେ ନେଣ୍ତିନ୍ ଯୀଶୁ॰।
\v 19 ଆରେ ପିଲାତସ୍ ଲେକାପଣ୍ତି ଉକୁଟ୍ ଦସି ଏ କ୍ରୁସ୍ ପୟ୍ତାନ୍ ଉଟ୍ସି ସିନର୍। ଆମାନ୍ ଲେକା ଏରି ମାଟେ, ନାଜରିତ୍ଟେ ଯୀଶୁ ଜିଉଦିତିଲ୍ନେ ରାଜା।
\v 20 ଇ ଦସି ଏଗି॰ ପେ॰ଗୁର୍ତୁଲ୍ ଜିଉଦିତିଲ୍ ପଡ୍ ଏନର୍, ଏନାଦି॰ କି ଏର୍ ବାସେନ୍ ଯୀଶୁ॰ କ୍ରୁସ୍ତୁନ୍ ସସୁସି ମାଟର୍ ଆଦ୍ ଗଡ୍ ଆର୍ସେଲ୍ ମାଟେ, ଆରେ ଆଦ୍ ଏବ୍ରି, ଲାଟିନ୍ ଆରେ ଗିରିକ୍ ପାଟେନା ଲେକା ଏରି ମାଟେ।
\v 21 ଆଦି॰ ଦିଉଦିତିଲ୍ନେ ବେର୍ ଜାଜକ୍ ପିଲାତ୍ସୁନ୍ ପକେଣ୍ଡ୍, ଜିଉଦିତିଲ୍ନେ ରାଜା ଏଞ୍ଜି ଲେକା ପାୟେ॰, ଅଣ୍ଡ୍ ଆନ୍ ଜିଉଦିତିଲ୍ନେ ରାଜା ଏଞ୍ଜି ପକେଣ୍ଡ୍ ଏଞ୍ଜି ଲେକା ପୁଟ୍।
\v 22 ପିଲାତସ୍ ଉତର୍ ସିନଣ୍ଡ୍, ଏନାଦ୍ ଆନ୍ ଲେକାସି ମାୟାନ୍, ଲେକାସି ମାନ୍।
\v 23 ସୟିନ୍ ତିଲ୍ ଯୀଶୁ॰ କ୍ରୁସ୍ତୁନ୍ ସସୁତାନ୍ କୁଣ୍ତେଲ୍ ଅଣ୍ତୁନେ ବସ୍ତର୍ ପୁସ୍କି ଉୟିୟ୍ ଚାରି ବା କେନର୍, ପାଟିନ୍ ସୟିନ୍ ତିଲି॰ ଉକୁଟ୍ ଉକୁଟ୍ ବା, ଆରେ ଅର୍ ଅଣ୍ତୁନେ କୁର୍ତାମେନ୍ ଉନର୍, ମାତର୍ ଆୟ୍ କୁର୍ତା ସିଲା ଏରାୟେ॰ ପୟ୍ତାଟୁକ୍ ମୁତୁଲ୍ ଆରେକ୍ ସାନ୍ଦ୍ନୁ ମାନାୟେ॰ କୁର୍ସି ଏରିମାଟେ।
\v 24 ଇଦିନ୍ ପାୟିଟ୍ ଅର୍ ଉକୁର୍ ଆରେ କୁରୁ॰ ପକେର୍ ଆନ୍ ଇଦି॰ ଆକିକ୍ ପାଣ୍ତାମୁର୍, ମାତର୍ ଇଦିନ୍ ପାୟିଟ୍ କୁଡ୍କୁଡି କେଗି॰ କାର୍, ଏର୍ନେ ଏଦା କି, ଦରମ୍ ପତି ସପଲ୍ ଏରି॰ ପାୟିଟ୍ ଇ ୱାଡିନ୍ ଗଟ୍ ଏନେ।ଅର୍ ଆନେ ପୟେଟେ ଆ॰ଗି ନିଜ୍ ତାନିର୍ ବାଟା କେନର୍, ଆରେ ଆନେ କୁର୍ତା ପୟ୍ତାନ୍ କୁଡ୍କୁଡି କେନର୍।
\v 25 ସୟନ୍ ତିଲ୍ ଇ ୱାଡିନ୍ କେନର୍, ମାତର୍ ଯୀଶୁ॰ କ୍ରୁସ୍ କାକେଲ୍ ତାମ୍ ଆୟା ଆରେ ତାମ୍ ଆୟା॰ ତଡୁଦ୍, କ୍ଲପାସ୍ନେ ଆୟାଲ୍ ମରିୟମ୍, ଆରେ ମଗଦଲିନି ମରିୟମ୍ ନିଲ୍ସି ମାଟେୱ୍।
\v 26 ଯୀଶୁ ନିଜେଟେ ଆୟା ଆରେ ଏରେ ସିସୁ॰ ଲାଡ୍ କେଗିନଣ୍ଡ୍ ଅଣ୍ଡ୍ ଆଦି॰ ଆର୍ସେଲ୍ ନିଲ୍ସି ମାନଣ୍ତି॰ ସୁଡି ନିଜେଟେ ଆୟା॰ ପକେଣ୍ଡ୍, ଏ ଆୟା ସୁଡ୍, ଇନ୍ ଏ ସିଣ୍ଡ୍।
\v 27 ଆଦିନ୍ କୁଣ୍ତେଲ୍ ଅଣ୍ଡ୍ ଆୟ୍ ସିସୁ॰ ପକେଣ୍ଡ୍, ସୁଡ୍ ଇମେ, ଆୟ୍ ବେଲେଟୁକ୍ ସିସୁ ଆଦି॰ ନିଜେଟେ ଉଲେନ୍ ଅର୍ଗି ଉନଣ୍ଡ୍।
\v 28 ଇଦିନ୍ କୁଣ୍ତେଲ୍ ଯୀଶୁ ଦରମ୍ ପତିନ୍ ଲେକା ଏରଣ୍ତି ବାକ୍ୟଟେ ପାଟିଟେ ପାଟେ ସପଲ୍ ଏରଣ୍ତି॰ ପୁଞ୍ଜି ପକେଣ୍ଡ୍, ଆନୁ॰ ନିର୍ ଆଣ୍ତିଦା।
\v 29 ଆମାନ୍ ଆମ୍ଲା ନିର୍ନା ପୁରୁନ୍ ଏରଣ୍ତି ଉକୁଟ୍ କୁଡ୍କା ମାଟେ, ଆଟେଲ୍ ଅର୍ ଟକୁ ରସ୍ତୁନ୍ ଜବ୍ଲାସି ଉକୁଟ୍ ସ୍ପଞ୍ଜୁ॰ ଜୁପାନାଲାନ୍ ଇରି ଅଣ୍ତୁ॰ ତମ୍ନାନ୍ ସିନର୍।
\v 30 ଆଟେଲ୍ ଯୀଶୁ ଆୟ୍ ଟକୁ ରସ୍ ଉଞ୍ଜି ପକେଣ୍ଡ୍, ପୁରୁନ୍ ଏନେ ଆରେ ଅଣ୍ଡ୍ ତାଲ୍ ମୁର୍ଗି ସାୟିସେୟଣ୍ଡ୍।
\v 31 ଆୟ୍ ସିରିସ୍ ବଜି ତିୟାର୍ ଏରଣ୍ତି ଦିନ୍ ମାନ୍ତାଲିନ୍ ଆଦିନ୍ ଆରେକୁଟ୍ ବିସ୍ରାମ୍ବାର୍ ଦିନ୍ ମାଟେ, ଜିଉଦିତିଲ୍ ବିସ୍ରାମ୍ବାର୍ ସିରିସ୍ ସାୟଣ୍ତି ସେର୍ଗିଲ୍ କ୍ରୁସ୍ ପୟ୍ତାନ୍ ଉଟ୍ସି ଏରି ମାନି॰ ଇଚା କାୟାମାନ୍ନର୍, ଆଦି॰ ପାଲାତ॰ ଅନୁଗ୍ରଦ୍ କେନର୍ କି ଯୀଶୁ॰ ଆରେ ୱେନ୍ ଇରୁଲ୍ ଚର୍କୁଲୁମ୍ କାଲ୍ଗିଲ୍ ପୁନୁକ୍ ଆରେ ଅରୁ॰ ୱେନ୍ ବାସେନ୍ ଉୟି ଏକାର୍ ଏଞ୍ଜି ଅନୁମତି ପର୍ତର୍।
\v 32 ଇଦି॰ କୁଣ୍ତେଲ୍ ସୟିନ୍ ତିଲ୍ ୱାରି ପର୍ତୁମ୍ଟଣ୍ତୁ॰ କାଲ୍ ଆରେ ଅଣ୍ତୁନା କ୍ରୁସ୍ତୁନ୍ ଉକୁରୁ॰ ସୁପୁସିଏରି ମାଟେ ଅଣ୍ତୁନେ କାଲ୍ମମେନ୍ ପୁନ୍ସି କାରେର୍।
\v 33 ମାତର୍ ଅର୍ ଯୀଶୁ॰ କାକେଲ୍ ୱାରି ପୁଟର୍ ଆରେ ଇୟଣ୍ଡ୍ ସାୟ୍ସେୟଣ୍ଡ୍ ଏଞ୍ଜି ଅଣ୍ତୁନେ କାଲ୍ ପୁନୁକ୍ ପାଣ୍ତୁଟର୍।
\v 34 ମାତର୍ ସୟନ୍ ତିଲି॰ ପେଲ୍‍ଟୁକ୍ ଉକୁର୍ ସେଲ୍ନା ଯୀଶୁ॰ କାକ୍ସିପାନ୍ ସିତେଣ୍ଡ୍, ଆୟ୍ ଦାପ୍ରେନ୍ ନେତିର୍ ନିର୍ ବଲ ବଲ ସର୍ସି ଏରି ସେନ୍ଣ୍ତେ।
\v 35 ଏୟିଣ୍ଡ୍ ସୁଡିମାଣ୍ଡ୍ ଅଣ୍ଡ୍ ସାକି ପକିମାଣ୍ଡ୍, ଆରେ ଅଣ୍ତୁନେ ସାକି ସତି କାଟେ, ଅଣ୍ଡ୍ ନିଜେନ୍ ପୁନୁଦାଣ୍ଡ୍ ଜେ ସତ୍ ପକୁଦାନ୍, ଏରେ ୱାଡିନ୍ ଇମ୍ଗୁଲ୍ ମେନ୍ ବିସ୍ୱାସ୍ କେୟୁର୍।
\v 36 ଏନାଦି॰ କି, ଦରମ୍ ପତିଟେ ଇ ପାଟେ ସପଲ୍ ଏରି॰ ପାୟିଟ୍ ପାଟିଟେ ବିସୟ୍ ଗଟ୍ ଏନେ, ଅଣ୍ତୁନେ ଉକୁଟ୍ ପୁନ୍ ମେନ୍ ପୁନ୍ସି ଏରୁଟେ।
\v 37 ଆରେକୁଟ୍ ଦିଗାଲ୍ ଦରମ୍ ପତିନ୍ ଲେକା ମାୟା, ଏରୁ॰ ଅର୍ ସିତେର୍ ଅର୍ ଅଣ୍ତୁ॰ ପେଲ୍ ସୁଡ୍ଦାର୍।
\v 38 ଇ ପାଟିଟେ ଗଟ୍ନାଲ୍ ଗଟ୍ ଏଦାନ୍ କୁଣ୍ତେଲ୍, ଆରାମାତିୟା ପଲୁବ୍ଟେ ଜସେପ୍, ଏୟିଣ୍ଡ୍ କି ଜିଉଦିତିଲି॰ ନାର୍ନା ଗୁପତ୍ରେନ୍ ଯୀଶୁନେ ସିସୁ ମାଟଣ୍ଡ୍। ଅଣ୍ଡ୍ ଯୀଶୁନେ ମେନି॰ ଉୟି ସେନି॰ ପାୟିଟ୍ ପିଲାତ॰ ଅନୁଗ୍ରଦ୍ କେନଣ୍ଡ୍। ଆଟେଲ୍ ପିଲାତସ୍ ଅନୁମତି ସିନଣ୍ଡ୍, ଆଟେଲ୍ ଅଣ୍ଡ୍ ୱାରି ଯୀଶୁନ୍ ମେନି॰ ଉୟି ସେୟଣ୍ଡ୍।
\v 39 ଏରେ ନିକଦିମସ୍ ପର୍ତୁମ୍ ନାର୍କାମ୍ ବେଲ୍ ୱାରିମାଟଣ୍ଡ୍, ଅଣ୍ଡ୍ ମେନ୍ ପାକା ପାକି ତିରିସ୍ ଚାର୍ କେଜି ମିସ୍ ଏରଣ୍ତି ଦୁପ୍ନି ଆରେ ଚନ୍ଦନ୍ ଉୟି ୱାନଣ୍ଡ୍।
\v 40 ଅର୍ ଯୀଶୁନେ ମେନି॰ ଉୟି ଜିଉଦିତିଲ୍ ପେନ୍ଦୁପଣ୍ତି ରିତି ଅନୁସାର୍ନା ବାସ୍ନା ଦିନ୍ସୁନା ମିସ୍ତେନ୍ ନୁଲ୍ ପାଚିୟା ଡାବାସିନର୍ ।
\v 41 ଅଣ୍ଡ୍ ଏରେ ବାସେନ୍ କ୍ରୁସ୍ତୁନ୍ ସସୁସି ଏରିମାଟଣ୍ଡ୍, ଆମାନ୍ ଉକୁଟ୍ ୱାଡେ ମାଟେ, ଆରେ ଆୟ୍ ୱାଡେନ୍ ଉକୁଟ୍ ପୁନେଦ୍ ସାୟିନ୍ ମାଟେ, ଆମାନ୍ ଏୟିରୁ॰ ଏସେଲ୍ ଇରି ଏରାଦି ମାଟେ।
\v 42 ଆୟ୍ ଦିନ୍ ଜିଉଦିତିଲ୍ନେ ନିସ୍ତାର୍ ପର୍ବୁ॰ ଜୁତି କେୟଣ୍ତି ଦିନ୍ ମାନତାଲିନ୍ ଆୟ୍ ବାସେନ୍ ଅର୍ ଯୀଶୁ॰ ଇରି ସିନର୍, ଏନାଦି॰ କି ଆୟ୍ ସାୟିନ୍ କାକେଲ୍ ମାଟେ।
\c 20
\p
\v 1 ଆଦିବାର୍ ସିରିସ୍ ୱେଦାନ୍ ଆଗାଡି, ସିକାଟ୍ ମାନ୍ ବେଲ୍ ମଦଲିନି ମରିୟମ୍ ସାୟିନ୍ କାକେଲ୍ ୱାରି ଆମାଟେ ଡାବାପଣ୍ତି କାଣ୍ଡ୍ ଅସ୍କା ଏରଣ୍ତି॰ ସୁଡେଟେ।
\v 2 ଆଦ୍ ୱେଟେଟି ସ୍ଞ୍ଜି ସିମନ୍ ପିତର୍ ଆରେ ଯୀଶୁ ଏୟିରୁ॰ ଲାଡ୍ କେଗିନଣ୍ଡ୍ ଆୟ୍ ୱେନ୍ ସିସୁନ୍ ପେଲ୍ ୱାନେ, ଆରେ ଅରୁ॰ ପକେଟେ, ଏରେ ଲକ୍ ପର୍ବୁ॰ ସେର୍ ସାୟ୍ଟୁକ୍ ଉୟି ସେଞ୍ଜି ମାର୍, ଆମ୍ ପୁନୁ॰ ଅଡା ଏରିଦାମ୍ ଜେ ଅର୍ ଅଣ୍ତୁ॰ ଏରେ ମାନ୍ ଇରିମାର୍।
\v 3 ଆଟେଲ୍ ପିତର୍ ଆରେ ୱେନ୍ ସିସୁ ପେସି ସାୟ୍ତିନ୍ ସେନି॰ ପେତର୍।
\v 4 ଆୟ୍ ଲକ୍ ଇରୁଲ୍ ମ୍ସିତେନ୍ ୱେଟି॰ ଉଣ୍ତେର୍, ଆରେ ଆୟ୍ ୱେନ୍ ସିସୁ ପିତରୁ॰ କୁଣ୍ତେଲ୍ କେୟି ସାୟିନ୍ କାକେଲ୍ ଆଗାଡି ଏଦେଣ୍ଡ୍।
\v 5 ଅଣ୍ଡ୍ ମୁର୍ଗି କେୟିସି ପାତଲ୍ଟେ ପାଚ୍ୟା ଇଲି ମାନଣ୍ତି॰ ସୁଡେଣ୍ଡ୍, ଏ॰ଗଡ୍ମେନ୍ ଅଣ୍ଡ୍ ତାନିରି॰ ନାନୁଟଣ୍ଡ୍, ।
\v 6 କୁଣ୍ତେଲ୍ ସିମନ୍ ପିତର୍ ମେନ୍ ଅଣ୍ତୁ॰ କୁଣ୍ତୁନି ୱାରି ଏଦେଣ୍ଡ୍, ଆରେ ସାୟିନ୍ ତାନିର୍ ସେଞ୍ଜି ସୁଡେର୍ ଜେ, ପାତଲ୍ଟେ ପାଚ୍ୟା ଇଲି ମାଟେ।
\v 7 ଆରେ ଅଣ୍ତୁନ୍ ତାଲ୍ତିନ୍ ଏରେ ପାଚ୍ୟା କାଟି ମାଟର୍, ଆଦ୍ ପାତଲ୍ଟେ ସେନ୍ଦ୍ରାନା ମାନାୟେ॰ ୱେନେଲ୍ ଆରେକୁଟ୍ ବାସେନ୍ ଡାବା ଏରି ମାୟାନ୍।
\v 8 ଆୟ୍ ବେଲ୍ ଏରେ ୱେଲ୍ ସିସୁ ଆଗାଡି ସିୟନ୍ତିନ୍ ୱାରି ଏଦେଣ୍ଡ୍, ଅଣ୍ଡ୍ ମେନ୍ ତାନିର୍ ନାନି ସୁଡେଣ୍ଡ୍ ଆରେ ବିସ୍ୱାସ୍ କେନଣ୍ଡ୍।
\v 9 ଏନାଦି॰ କି, ସାୟଣ୍ତି ଲକୁ॰ ପେଲ୍‍ଟୁକ୍ ଅଣ୍ତୁ॰ ଜେ ଜିୱେ ଏରି ସିଲିକ୍ ଏଦା ଏଞ୍ଜି, ଦରମ୍ ପତିଟେ ଇ ବାକ୍ୟ ବୁଜ୍ ଏରାରି ମାଟର୍ ।
\v 10 କୁଣ୍ତେଲ୍ ସିସୁତୁଲ୍ ତାମ୍ ଉଲେନ୍ ମାଣ୍ତି ସେୟର୍।
\v 11 ମାତର୍ ମରିୟମ୍ ରଦନ୍ କେୟି କେୟି ୱାଲ୍ତିନ୍ ସାୟିନ୍ କାକେଲ୍ ନିଲ୍ସିମାଟେ, ଆରେ ରଦନ୍ କେୟି କେୟି ଆଦ୍ ମୁର୍ଗି ସାୟିନ୍ ତାନିର୍ କେୟ୍ତେ,
\v 12 ଯୀଶୁନେ ମେନି॰ ଏରେ ବାସେନ୍ ଇରି ଏରି ମାଟେ, ଆମାନ୍ ତାଲ୍ ଦିଗାଲ୍ ଉକୁର୍ ଆରେ ପାଦ୍ ମୁତୁଲ୍ ଆରେକୁର୍, ଇ ୱାଡିନ୍ ଇରୁଲ୍ ୱିଲ୍ ଆ॰ଗି ନୁଡି ଉଣ୍ତି ମାନଣ୍ତି ଦୁତ୍ ଗୁଲୁଂ ସୁଡେଟେ।
\v 13 ଦୁତ୍ ଗୁଲ୍ ଆଦି॰ ପକେର୍, ଏ ନାରି, ଏନାଦି॰ ରଦନ୍ କେଗିଦାଟ୍ ? ଆଦ୍ ଅରୁ॰ ପକେଟେ, ଏରେ ଲକ୍ ଆନ୍ ପର୍ବୁ॰ ଉୟି ସେଞ୍ଜି ମାୟାର୍, ଆରେ ଅଣ୍ତୁ॰ ଏରେ ବାସେନ୍ ଇରି ମାୟାର୍, ଆଦ୍ ଆନ୍ ପୁନାନ୍।
\v 14 ମରିୟମ୍ ପକି କୁଣ୍ତେଲ୍ ମାଣ୍ତି ଜାସୁ॰ ନିଲ୍ସି ମାନଣ୍ତି॰ ସୁଡେଟେ, ମାତର୍ ଅଣ୍ଡ୍ ଯୀଶୁ ଏଞ୍ଜି ପୁନୁ॰ ଅଡୁଟେ।
\v 15 ଯୀଶୁ ପକେଣ୍ଡ୍, ଏ ନାରି ଏନାଦି॰ ରଦନ୍ କେଗିଦାଟ୍, ଏୟିରୁ॰ କାଣ୍ତିକିଦାଟ୍ ? ଆଦ୍ ଯୀଶୁ॰ ୱାଡେଟେ ସାୱ୍କାର୍ ଏଞ୍ଜି ମନେନ୍ ଏତାସି ପକେଟେ, ବେର୍ ବାବୁ, ଇନ୍ ଅଣ୍ତୁ॰ ଉୟି ମା॰ଗଡ୍ ଆନୁ॰ ପକ୍ ଅଣ୍ତୁ॰ ଏରେ ବାସେନ୍ ଇରିମାଟ୍ ଆନ୍ ଅଣ୍ତୁ॰ ଉୟି ସେୟାନ୍।
\v 16 ଯୀଶୁ ଆଦି॰ ପକେଣ୍ଡ୍ ମରିୟମ୍। ଆଦ୍ ମାଣ୍ତି ଏବ୍ରି ପାଟେନା ଅଣ୍ତୁ॰ ପକେଟେ, ରାବ୍ବୁନି, ଏ॰ଗଡ୍ ଏ ଗୁରୁ।
\v 17 ଯୀଶୁ ଆଦି॰ ପକେଣ୍ଡ୍, ଇନ୍ ଆନୁ॰ ପାତି ଇର୍ମେନ୍, ଏନାଦି॰ କି ଆନ୍ ଇ ଆରେକ୍ ଆବା॰ ପେଲ୍ ସେନାନି; ମାତର୍ ଆନେ ବାୟ୍ତିଲି॰ ପେଲ୍ ସେଞ୍ଜି ଅରୁ॰ ପକ୍, ଆନ୍ ଆନେ ଆବା ଆରେ ଇମ୍ଗୁଲ୍ନେ ଆବା, ଆନେ  ମାପୃ ଆରେ ଇମ୍ଗୁଲ୍ନେ  ମାପୃ॰ କାକେଲ୍ ସର୍ଗେନ୍ ସେୟାନ୍ ଏଞ୍ଜି।
\v 18 ମଦଲିନି ମରିୟମ୍ ସେଞ୍ଜି, ଆନ୍ ପର୍ବୁ॰ ସୁଡେନ୍ ଆରେ ଆଣ୍ଡ୍ ଆନୁ॰ ଇ ପାଟେ ପକିମାଣ୍ଡ୍ ଏଞ୍ଜି ସିସୁତୁଲୁ॰ ୱେନ୍ଡୁତେ।
\v 19 ଆୟ୍ ଦାନ୍ ଆଦିବାର୍ ସିରିସ୍ ସିର୍ତାଲ୍ ବେଲେନ୍ ସିସୁତୁଲ୍ ଏରେ ଉଲେନ୍ ମାଟର୍, ଆମାଟେ ୱାଲ୍ସେଟେଲ୍ ଜିଉଦିତିଲି॰ ନାର୍ନା କେଟି ସି ମାଟର୍। ଆଟେଲ୍ ଯୀଶୁ ନାରି ନେଣ୍ତିନ୍ ନିଲ୍ସି ଅରୁ॰ ପକେଣ୍ଡ୍, ଇମ୍ଗୁଲୁ॰ ସାନ୍ତି ତଣ୍ଡ୍କା ।
\v 20 ଇଦ୍ ପକି ପଲ୍ଦାନ୍ କୁଣ୍ତେଲ୍ ଅଣ୍ଡ୍ ଅରୁ॰ ନିଜ୍ କି ଆରେ କାକ୍ସିପା ତଡିତଣ୍ଡ୍। ଆଟେଲ୍ ସିସୁତୁଲ୍ ପର୍ବୁ॰ ସୁଡି କିର୍ଦେ ଏନର୍।
\v 21 ଯୀଶୁ ଅରୁ॰ ଆରେତରେକ୍ ପକେଣ୍ଡ୍, ଇମୁ॰ ସାନ୍ତି ତଣ୍ଡ୍କା, ଆବା ଏରେ ୱାଡିନ୍ ଆନୁ॰ ସାୟ୍ସିମାଣ୍ଡ୍, ଆନ୍ ମେନ୍ ଆୟ୍ ୱାଡିନ୍ ଇମ୍ଗୁଲୁ॰ ସାୟ୍କୁଦାନ୍।
\v 22 ଅଣ୍ଡ୍ ଇଦ୍ ପକି ଅରୁ॰ ପୟ୍ତାନ୍ ଉନ୍ଦି କେରିନ୍ ପକେଣ୍ଡ୍, ସୁକଲ୍ ଆତ୍ମା॰ ଗରନ୍ କେୟୁର୍।
\v 23 ଜଦି ଇମ୍ଗୁଲ୍ ଏର୍ନେ ପାପୁ॰ କେମା କେୟାର୍, ଇଣ୍ତୁନେ ପାପ୍ କେମା ଏରା।
\v 24 ମାତର୍ ଯୀଶୁ ଏରେ ବେଲ୍ ୱାରିମାଟଣ୍ଡ୍, ଆୟ୍ୱେଲ୍ ବାର୍ ଲକ୍ ସିସୁତୁଲୁ॰ ପେଲ୍‍ଟୁକ୍ ତମା ପିଦିର୍ଟଣ୍ଡ୍ ଉକୁର୍ ଏରୁ॰ କି ଦିଦୁ॰ ଅର୍ଗୁନର୍, ଅଣ୍ଡ୍ ଆଟେଲ୍ ମାନୁଟଣ୍ଡ୍।
\v 25 ଏରେ ବେଲ୍ ୱେନ୍ ସିସୁତୁଲ୍ ଅଣ୍ତୁ॰ ପକେର୍, ଆମ୍ ପାଟିନ୍ ପର୍ବୁ॰ ସୁଡି ମାୟାମ୍। ମାତର୍ ତମା ଅରୁ॰ ପକେଣ୍ଡ୍, ଅଣ୍ତୁନେ କିତିନ୍ କୁଟିନା କଟି ଏରଣ୍ତି ଚିନ୍ଗିଲ୍ ପାଟିନ୍ ସୁଡାକଡ୍ ଆରେ ଆମାନ୍ ଆନେ ୱାନ୍ଦେ ମେର୍ପାୟେ॰ ଆରେ ଅଣ୍ତୁନେ କାକ୍ସିପାନ୍ ଆନେ କି ମେର୍ପାକଡ୍ ଆନ୍ ଏସେଲ୍ ମେନ୍ ବିସ୍ୱାସ୍ କେଗି॰ ଅଡାନ୍।
\v 26 ଆଟ୍ ଦିନ୍ ସେୟାନ୍ କୁଣ୍ତେଲ୍ ଅଣ୍ତୁନେ ସିସୁତୁଲ୍ ଆରେତରେକ୍ ଆୟ୍ ଉଲେନ୍ ତାନିର୍ ମାଟର୍, 'ଆରେ ତମା ମେନ୍ ଅର୍ନା ମାସ୍ତେନ୍ ମାଟଣ୍ଡ୍। ୱାଲ୍ସାଟେଲ୍ ପାଟିନ୍ କେଟି ଏରି ମାନ୍ ବେଲ୍ ଯୀଶୁ ୱାରି ନେଣ୍ତିନ୍ ନିଲ୍ସି ପକେଣ୍ଡ୍, ଇମ୍ଗୁଲୁ॰ ସାନ୍ତି ତଣ୍ତକା।'
\v 27 କୁଣ୍ତେଲ୍ ତମା॰ ପକେଣ୍ଡ୍, ଇନେ ୱାନ୍ଦେ ଇଟ୍ ଇନ୍ଦ୍ରେ ଆରେ ଆନେ କିତିନ୍ ମେରୁପ୍, ଆରେ କି ଇନ୍ଦ୍ରି କାକ୍ସିପାନ୍ ମେରୁପ୍, ଆରେ ଅବିସ୍ୱାସ୍ ମାନାୟେ॰ ବିସ୍ୱାସ୍ କେ।
\v 28 ତମା ଯୀଶୁ॰ ଉତର୍ ସିନଣ୍ଡ୍, ଆନେ ପର୍ବୁ, ଆନେ  ମାପୃ।
\v 29 ଯୀଶୁ ଆଣ୍ତୁ॰ ପକେଣ୍ଡ୍, ଇନ୍ ଆନୁ॰ ସୁଡ୍ତାଲିନ୍ ବିସ୍ୱାସ୍ କେୟିମାଟ୍ ? ମାତର୍ ଏର୍ ସୁଡାୟେ॰ ବିସ୍ୱାସ୍ କେୟିମାର୍ ଅର୍ ଦନ୍ୟ ଲକ୍।
\v 30 ଯୀଶୁ ସିସୁତୁଲୁନ୍ ମୁୱାଟ୍ତିନ୍ ଇ ୱାଡିନ୍ ପେ॰ଗିଟ୍ ଆରେ ୱେନ୍ ୱେନ୍ ପର୍କାର୍ଟେ କାବା କାମେଲ୍ ତଟ୍ତଣ୍ଡ୍, ଆୱ୍ ପାଟିନ୍ ଇ ପତିନ୍ ଲେକାଏରା।
\v 31 ମାତର୍ ଇମ୍ଗୁଲ୍ ବିସ୍ୱାସ୍ କେୟୁର୍ ଜେ, ଯୀଶୁ ଏରିଦାଣ୍ଡ୍ କୀଷ୍ଟ,  ମାପୃ॰ ସିଣ୍ଡ୍ ଆରେ ବିସ୍ୱାସ୍କେୟି ଇମ୍ଗୁଲ୍ ଅଣ୍ତୁନ୍ ପିଦିର୍ନା ପଲାଟେ ଜିୱେ ପାୟ୍ ଏରୁର୍, ଇଦିନ୍ ପାୟିଟ୍ ଇ ପାଟିନ୍ ଲେକା ଏରି ମାୟା।
\c 21
\p
\v 1 ଇଦିନ୍ କୁଣ୍ତେଲ୍ ଯୀଶୁ ତିବ୍ରିୟା ସମୁଦୁର୍ ପାଲିନ୍ ସିସୁତୁଲୁ॰ ଆରେତରେକ୍ ତଟ୍ସି ଏନଣ୍ଡ୍। ଆୟ୍ ଦର୍ସନ୍ ଇ ୱାଡିନ୍ ମାଟେ;
\v 2 ସିମନ୍ ପିତର୍, ତମା, ଏରୁ॰ କି ଦିଦୁମ୍ ଅର୍ଗୁନର୍ ଗାଲିଲିଟେ କାନ୍ନା ପଲୁବ୍ତୁନ୍ ବସ୍ତି ମାନାକ୍ ନିତନିୟେଲ୍, ଜେବଦିନ୍ ସିଣ୍ତିଲ୍, ଆରେ ଅଣ୍ତୁ॰ ସିସୁତୁଲୁ॰ ତାନିର୍ଟୁକ୍ ଇରୁଲ୍ ଆଲ୍ ମାଟର୍।
\v 3 ସିମନ୍ ପିତର୍ ଅରୁ॰ ପକେଣ୍ଡ୍, ଆନ୍ ମିନିଲ୍ ପାତି॰ ସେନିନ୍ଦାନ୍, 'ଅର୍ ପକେର୍ ଆମ୍ମେନ୍ ଇନ୍ନା ମିସ୍ତେନ୍ ୱାଦାମ୍। ଆୟ୍ ଲକ୍ ସେଞ୍ଜି ଡ॰ଗାନ୍ ସସି ସେୟର୍ ଆରେ ଆୟ୍ ମାର୍କାମ୍ ମୁଲ୍କେନ୍ ପାତି॰ ଅଡୁଟର୍।
\v 4 ମାତର୍ ଜଲ୍ପୁଲ୍ ୱିଣ୍ତି॰ ଯୀଶୁ ପେରେଟ୍ ପାଲିନ୍ ନିଲ୍ସି ମାନଣ୍ତି॰ ସୁଡେର୍, ମାତର୍ ସିସୁତୁଲ୍ ଅଣ୍ଡ୍ ଯୀଶୁ ଏଞ୍ଜି ପୁନୁ॰ ଅଡୁଟର୍।
\v 5 ଯୀଶୁ ଅରୁ॰ ପକେଣ୍ଡ୍, ଡ॰ଗାଟେ ତିୟାନ୍ ପାକା ଦିଗାଲ୍ ଜାଲ୍ କାରୁର୍, ଇମ୍ ପାୟ୍ ଏଦାର୍।
\v 6 ଆଟେସ୍ ସିସୁତୁଲ୍ ଜାଲ୍ କାରେର୍ ଆରେ ପେ॰ଗିଟ୍ ମିନିଲ୍ ଗୁପ୍ ଏରିମାନ୍ ପାୟିଟ୍ ଜାଲ୍ ତିଣ୍ତି॰ ଅଡା ଏରିନର୍।
\v 7 ଯୀଶୁ ଏରେ ସିସୁ॰ ଲାଡ୍ କେଗିନଣ୍ଡ୍ ଅଣ୍ଡ୍ ପିତରୁ॰ ପକେଣ୍ଡ୍, ଇୟଣ୍ଡ୍ ତାନ୍ ପର୍ବୁ। ସିମନ୍ ପିତର୍ ଇପାଟେ ୱେଞ୍ଜି ନିଜ୍ ଆ॰ଗି ପାତି ସମୁଦୁର ତୁନ୍ ୱାଲେଣ୍ଡ୍, ଏନାଦି॰ କି ଅଣ୍ଡ୍ କାମେ କେଦାନ୍ ବେଲ୍ ଡୁମ୍ଣ୍ଡ୍। ମାଟଣ୍ଡ୍।
\v 8 ମାତର୍ ୱେନ୍ ସିସୁତୁଲ୍ ମିନିଲ୍ନା ପୁରୁନ୍ ଏରି ମାନଣ୍ତି ଜାଲ୍ ତିଣ୍ତି ତିଣ୍ତି ଡ॰ଗାନ୍ ୱାନର୍, ଏନାଦି॰ କି ପାଲିଟୁକ୍ ପେରିନ୍ ଦୁରି॰ ମାନା ମାଟର୍, ୱାୟ୍କେ ପାକା ପାକି ଦୁଇ ସଅ ଆତ୍ ଦୁରି॰ ମାଟର୍।
\v 9 ଏରେ ବେଲ୍ ପାଲିନ୍ ଇଡ୍ଗେର୍ ଆମାନ୍ ତାଡ୍କାମୁଲ୍ଟେ କିସ୍ ଆରେ ଆଦି॰ ପୟ୍ତାନ୍ ୱାଟେପଣ୍ତି ମିନ୍, ଆରେ ରୁଟି ଇରି ଏରି ମାନଣ୍ତି॰ ସୁଡେର୍।
\v 10 ଯୀଶୁ ଅରୁ॰ ପକେଣ୍ଡ୍, ଇମ୍ଗୁଲ୍ ଇଣ୍ତି ଏରେ ମିନିଲ୍ ପାତିମାର୍ ଆମାଟୁକ୍ ଏ॰ଗିଟ୍ ଇନ୍ଦ୍ରେର୍।
\v 11 ସିମନ୍ ପିତର୍ ସେଞ୍ଜି ସାତ୍ କଡି ତେର ଗଟା ବେର୍ ବେର୍ ମ୍ନିଲ୍ନା ପୁରୁନ୍ ଏରଣ୍ତି ଜାଲ୍ ମେଟେନ୍ ତିଣ୍ତି ଇନ୍ଦ୍ରେଣ୍ଡ୍; ଆରେ ଇ॰ଗିଟ୍ ମାଡ୍ ମିନିଲ୍ ମା॰ଗଡ୍ ମାନ୍ ଜାଲ୍ ସାରୁଟେ।
\v 12 ଯୀଶୁ ସିସୁତୁଲୁ॰ ପକେଣ୍ଡ୍, ୱାରି ତିଣ୍ତୁର୍। ଆୟ୍ୱେଲ୍ ଇନ୍ ଏରେ ଏଞ୍ଜି ପକୁ॰ ସିସୁତୁଲୁ॰ ତାନିର୍ଟୁକ୍ ଏୟିରୁ॰ ମେନ୍ ସାଆସ୍ ମାନୁଟେ, ଏନାଦି॰ କି ଅଣ୍ଡ୍ ଜେ ପର୍ବୁ ଇଦ୍ ଅର୍ ପୁଞ୍ଜି ମାଟର୍।
\v 13 ଯୀଶୁ ୱାରି ରୁଟି ଉୟି ଅରୁ॰ ସିନଣ୍ଡ୍, ଆୟ୍ ୱାଡିନ୍ ମିନିଲ୍ ମେନ୍ ସିନଣ୍ଡ୍।
\v 14 ମର୍ନଟୁକ୍ ଜିୱେ ଏରି ସିଲ୍ତାନ୍ କୁଣ୍ତେଲ୍ ଯୀଶୁ ସିସୁତୁଲୁ॰ ଇଦିନା ତିନ୍ ତର୍ ତଟ୍ସି ଏନଣ୍ଡ୍।
\v 15 ଅର୍ ତିଞ୍ଜି ପଲ୍ଦାନ୍ କୁଣ୍ତେଲ୍ ଯୀଶୁ ସିମନ୍ ପିତର॰ ପକେଣ୍ଡ୍, ଏ ସିମନ୍ ଜଅନ॰ ସିଣ୍ଡ୍, ଇ ଲକୁ॰ ତାନିର୍ଟୁକ୍ ଇନ୍ ଏନା ଆନୁ॰ ପେରିନ୍ ଲାଡ୍ କେଗିଦାଟ୍ ? ଅଣ୍ଡ୍ ଅଣ୍ତୁ॰ ପକେଣ୍ଡ୍ ଅଁ ପର୍ବୁ, ଇନ୍ ତାନ୍ ପୁୟାଟ୍ ଆନ୍ ଇନୁ॰ ଲାଡ୍ କେଗିଦାନ୍। ଜାସୁ ଅଣ୍ତୁ॰ ପକେଣ୍ଡ୍, ଆନେ ମେଣ୍ତା ପାପ୍କୁଲୁ॰ କପ୍।
\v 16 ଯୀଶୁ ଆରେତରେକ୍ ଅଣ୍ତୁ॰ ପକେଣ୍ଡ୍, ଏ ଜଅନୁ॰ ସିଣ୍ଡ୍ ସିମନ୍, ଇନ୍ ଏନା ଆନୁ॰ ଲାଡ୍ କେଗିଦାଟ୍ ? ପିତର୍ ପକେଣ୍ଡ୍, ଅଁ ପର୍ବୁ, ଆନ୍ ଇନୁ॰ ଲାଡ୍ କେଗିଦାନ୍ ଆଦ୍ ଇନ୍ ପୁୟାଟ୍। ଯୀଶୁ ଅଣ୍ତୁ॰ ପକେଣ୍ଡ୍, ଆନେ ମେଣ୍ତାଲି॰ ପରୁସ୍ ପାତ୍ କେ।
\v 17 ଯୀଶୁ ତ୍ରୁତିୟ୍ ତର୍ ଅଣ୍ତୁ॰ ପକେଣ୍ଡ୍, ଏ ଜଅନୁ॰ ସିଣ୍ଡ୍ ସିମନ୍ ଇନ୍ ଏନା ଆନୁ॰ ଲାଡ୍ କେଗିଦାଟ୍ ? 'ଇନ୍ ଏନା ଆନୁ॰ ଲାଡ୍ କେଗିଦାଟ୍' ଏଞ୍ଜି ତ୍ରୁତିୟ୍ ତର୍ ଅଣ୍ଡ୍ ପିତରୁ॰ ପକ୍ତାଲିନ୍ ପିତର୍ ଦୁକ୍ କେୟି ଅଣ୍ତୁ॰ ପକେଣ୍ଡ୍, ପର୍ବୁ, ଇନ୍ ପାଟିଟେ ବିସୟ୍ ପୁୟାଟ୍, ଆନ୍ ଜେ ଇନୁ॰ ଲାଡ୍ କେଗିଦାନ୍ ଆଦ୍ ଇନ୍ ପୁୟାଟ୍। ଯୀଶୁ ଅଣ୍ତୁ॰ ପକେଣ୍ଡ୍, ' ଆନେ ମେଣ୍ତାଲି॰ କପ୍।
\v 18 ଆନ୍ ଇନୁ॰ ସତୁ॰ ସତ୍ ପକୁଦାନ୍, ଏରେ ବାଲ୍ ଇନ୍ ଜୁବା ମାନ୍ ବେଲ୍ କିଟେତରୁ କାଟି ଏରି ଏରେ ମାନ୍ ଇଚା କେଗିନଟ୍ ଆମାନ୍ ମେୟ୍କିନଟ୍, ମାତର୍ ମୁତାକ୍ ଏଂଗଡ୍ ନିଜେଟେ କି ଲାମ୍ବାତାଟ୍ ଆରେ ଏରେ ମାନ୍ ଇନ୍ ଇଚା କେୟାଟ୍ ଆମାନ୍ ଇନୁ॰ ଉୟି ସେୟାଣ୍ଡ୍।
\v 19 ( ମାପୃ॰ ଗଉରବ୍ ପାୟିଟ୍ ପିତର୍ ଏରେ ୱାଡିନ୍ ମରନ୍ ପାୟ୍ ଏଦାଣ୍ଡ୍, ଇଦ୍ ୱେନ୍ଡୁକୁ॰ ପାୟିଟ୍ ଯୀଶୁ ଆୟ୍ ୱାଡିନ୍ ପକି ମାଟଣ୍ଡ୍) ଜାସୁ ଅଣ୍ତୁ॰ ପକେଣ୍ଡ୍, ଆନ୍ କୁଣ୍ତୁନି ତାକ୍।
\v 20 ଯୀଶୁ ଏରେ ସିସୁ॰ ଲାଡ୍ କେଗିନଣ୍ଡ୍ ଆରେ ଏରେ ନେଣ୍ଡ୍ଗାପ୍ତେ ନାର୍କାମ୍ ବଜି ବେଲ୍ ଅଣ୍ତୁନ୍ ଆର୍ଗିଲ୍ତିନ୍ କେରି॰ପର୍ବୁ ଇନୁ॰ ଏର୍ ସତ୍ ରୁତୁଲୁ॰ କିତିନ୍ ସର୍ପାସି ସିଦାଣ୍ଡ୍ ଏଞ୍ଜି ପକିମାଟଣ୍ଡ୍, ଆୟ୍ ସିସୁ॰ ପିତର୍ ମାଣ୍ତି କୁଣ୍ତେଲ୍ ୱାରଣ୍ତି॰ ସୁଡେଣ୍ଡ୍।
\v 21 ପିତର୍ ଅଣ୍ତୁ॰ ସୁଡି ଯୀଶୁ॰ ପକେଣ୍ଡ୍, ପର୍ବୁ, ୟନ୍ଡୁନ୍ ବିସୟ୍ରେନ୍ ଏନାଦ୍।
\v 22 ଯୀଶୁ ଅଣ୍ତୁ॰ ପକେଣ୍ଡ୍, ଆନ୍ ମାଣ୍ତି ୱାଦାନ୍ ଆରେକ୍ ଅଣ୍ଡ୍ ମାକାଣ୍ଡ୍ ଏଞ୍ଜି ଜଦି ଆନ୍ ଇଚା କେଦାନ୍, ଆଟେକଡ୍ ଆମାନ୍ ଇନେ ଏନାଦ୍ ମାୟା ? ଇନ୍ ଆନ୍ କୁଣ୍ତୁନି ୱା।
\v 23 ଇଦିନ୍ ପାୟିଟ୍ ବାୟ୍ଲକୁ॰ ତାନିର୍ ଇ ୱାଡିନ୍ ପୁଟ୍କାର୍ ଏରି ସେଣ୍ତେ, କି ଆୟ୍ ସିସୁ॰ ମରନ୍ ମାନା, ମାତର୍ ଅଣ୍ଡ୍ ସାୟାଣ୍ଡ୍ ଏଞ୍ଜି ଯୀଶୁ ପକାଣ୍ଡ୍, ମାତର୍ ଆନ୍ ମାଣ୍ତି ୱାଦାନ୍ ଆରେକ୍ ଅଣ୍ଡ୍ ମାକାଣ୍ଡ୍ ଏଞ୍ଜି ଜଦି ଆନ୍ ଇଚା କେଦାନ୍ ଆଟେକଡ୍ ଆମାନ୍ ଇନେ ଏନାଦ୍ ମାୟା ଏଞ୍ଜି ପକିମାଟଣ୍ଡ୍।
\v 24 ଏର୍ ଇ ପାଟିଟେ ବିସୟ୍ରେନ୍ ସାକି ସିଗିଦାର୍ ଆରେ ଲେକାସି ମାର୍, ଅଣ୍ଡ୍ ଆୟ୍ ସିସୁ; ଆରେ ଅଣ୍ତୁନେ ସାକି ଜେ ସତ୍ ଆଦ୍ ଆମ୍ ଗୁଲ୍ ପୁୟାମ୍।
\v 25 ଯୀଶୁ ଆରେ ମେନ୍ ପେରିନ୍ କାମେ କେୟିମାଟଣ୍ଡ୍। ଆୟ୍ ପାଟିନ୍ ଜଦି ଉକୁଟ୍ ଉକୁଟ୍ କେୟି ଲେକା ଏଂଗଡ୍, ଆନ୍ ଏତାକିଦାନ୍ ଆୟ୍ ପୁସ୍ତକ୍ଗୁଲ୍ ଇ ଜଗତ୍ତୁନ୍ ଇରି॰ ପାୟିଟ୍ ବାସେ ପାତି॰ ଅଡୁଟେ ମେନ୍।
