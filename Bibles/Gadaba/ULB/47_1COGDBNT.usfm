\id 1CO 1O
\ide UTF-8
\rem Copyright information: Creative Commons Attribution- Share Alike 4.0 License
\h 1 କରିନ୍ତିୟନ୍
\toc1 କରିନ୍ତିୟନ୍ ମଣ୍ତଲିଂ ପାୟିଟ୍ ପାଉଲ୍ନେ ପର୍ତୁମ୍ଟେ ଚିଟି
\toc2 1 କରିନ୍ତିୟନ୍
\toc3 1 କରିନ୍ତିୟନ୍
\mt 1 Corinthians
\mt1 1 କରିନ୍ତିୟନ୍
\c 1
\p
\v 1 ପାଉଲ, ମାପୃନେ ଇଚାନା କୀଷ୍ଟ ଯୀଶୁନ୍ ପାଇଟ୍ ଆର୍ଗି ଏରାକ୍ ଉକୁର୍ ପେରିତ୍ ଆରେ ଆମ୍ ବାୟି ସସ୍ତିନା,
\v 2 କରିନ୍ତିୟନ୍ ମାନଣ୍ତି ମାପୃନେ ମଣ୍ତଲି॰ ଲେକାକିଦାମ୍; ଆୟ୍ ମଣ୍ତଲି॰ କୀଷ୍ଟ ଯୀଶୁନ୍ ପିଦିର୍ନା ସୁକଲ୍ କେୟି ଏରି ମାୟା ଆରେ ଅର୍ନା ପାଟିନ୍ ମିସ୍ତେନ୍ ୱେନ୍ ୱେନ୍ ବାସେନ୍ ଆମ୍ ପର୍ବୁ ଯୀଶୁନ୍ ପିଦିର୍ନା ସୁକଲ୍ ଲକ୍ ଏରି॰ ପାୟିଟ୍ ଅର୍ଗି ଏରଣ୍ତି ଲକ୍ ଗୁଲୁ॰।
\v 3 ଆମ୍ ଗୁଲ୍ନେ ଆବା ମାପୃ ଆରେ ପର୍ବୁ ଯୀଶୁ କୀଷ୍ଟନ୍ ପେଲ୍ ଟୁକ୍ ଅନୁଗ୍ର ଆରେ ସାନ୍ତି ଇମ୍ ଗୁଲୁମ୍ ପେଲ୍ ଏକା ।
\v 4 କୀଷ୍ଟ ଯୀସୁନ୍ ପେଲ୍ ଇମ୍ ଗୁଲୁ॰ ସିଏରଣ୍ତି ଅନୁଗ୍ର ପାୟିଟ୍ ଆନ୍ ଏକାମ୍ ଇମ୍ ଗୁଲୁ॰ ବିସୟ୍ରେନ୍ ମାପୃ॰ ଦନ୍ୟବାଦ୍ ସିଗିଦାନ୍ ।
\v 5 ଏନାଦି॰ କି କୀଷ୍ଟ ଯୀଶୁ॰ ପେଲ୍ ପାଟିଟେ ବିସୟ୍ ତୁନ୍ ମାନାକଡ୍ ପାଟିଟେ ପାଟେ ମାୟିର୍ ତାନ୍ ପେଲ୍ ଆରେ ପାଟିନ୍ ପାର୍କାର୍ଟେ ବୁଦିନା ଇମ୍ ଗୁଲୁ॰ ସାୱ୍ କାର୍ କେୟି ଏରିମାୟା।
\v 6 ଇ ୱାଡିନ୍ କୀଷ୍ଟନେ ସତିକାଟେ ସାକି ଇମ୍ ପେଲ୍ ଡାଟ୍ ଏରିମାୟା ।
\v 7 ଆରେ ଇମ୍ ଗୁଲ୍ ଆମେ ପର୍ବୁ ଯୀଶୁ କୀଷ୍ଟ ତଟ୍ସି ଏରି॰ କାସିମାନ୍ ପାୟିଟ୍ ଇମ୍ ଗୁଲୁ॰ ପେଲ୍ ଏନାମେନ୍ ଆତ୍ମାଟେ ବର୍ଦାନ୍ ତାୟେନି ଏରି॰ ମାକା ।
\v 8 ଆମ୍ ଗୁଲୁ॰ ପର୍ବୁ ଯୀଶୁ କୀଷ୍ଟନେ ଦିନ୍ ସିରିସ୍ ଏଟେନ୍ କି ଇମ୍ ଗୁଲ୍ ଦସି ପାୟ୍ଏର୍ମେର୍, ଇଦିନ୍ ପାୟିଟ୍ ଅଣ୍ଡ୍ ଇମୁ॰ ପଲ୍ ଦାନ୍ ଆରେକ୍ ଡାଟ୍ନା ଇରି ସେୟ୍ ଦାଣ୍ଡ୍ ।
\v 9 ମାପୃ ସତିକାଟଣ୍ଡ୍ ଆରେ ଏୟିରୁ॰ ଉନିଟ୍ ଇମେ, ମାପୃ॰ ସିଣ୍ଡ୍, ଆମ୍ ଗୁଲ୍ନେ ପର୍ବୁ ଯୀଶୁ କୀଷ୍ଟନ୍ ପେଲ୍ ମିସ୍ ବିଡ୍ ଏରି॰ ପାୟିଟ୍ ଇମ୍ ଗୁଲୁ॰ ଅର୍ଗି ମାୟାଣ୍ଡ୍ ।
\v 10 ଏ ଆନ୍ ବାୟିତିଲ୍, ଆମ୍ ଗୁଲୁ॰ ପର୍ବୁ ଯୀଶୁ କୀଷ୍ଟନ୍ ପିଦିର୍ନା ଆନ୍ ଇମ୍ ଗୁଲୁ॰ ଅନୁଗ୍ରଦ୍ କେଗିଦାନ୍ ଜେ, ଇମ୍ ଗୁଲ୍ ପାଟିନ୍ ଉକ୍ଟି ପାଟେ ପକୁର୍, ଆରେ ଇମ୍ ଗୁଲୁ॰ ତାନିର୍ ବାଗ୍ ବାଗ୍ ଏର୍ମେର୍, ମାତର୍ ଇମ୍ ଗୁଲ୍ନେ ମନେନ୍ ଆରେ ଚିନ୍ତା କେୟଣ୍ତି ବିସୟ୍ରେନ୍ ପୁରାପୁରୁନ୍ ଉକୁଟ୍ ଏରୁର୍ ।
\v 11 ଏନାଦି॰ କି ଏ ବାୟିଲକ୍, କ୍ଲୟିନେ କୁଟୁମ୍ଟେ ଲକୁ॰ ପେଲ୍ ଟୁକ୍ ଇମ୍ ଗୁଲୁନ୍ ବିସୟରେନ୍ ଆନୁ॰ ପକିଏରି ମାୟା ଜେ, ଇମ୍ ଗୁଲ୍ ଇମ୍ ତାନିର୍ କିରମାର ଏରିଦାର୍ ।
\v 12 ଆନେ ମନ୍ଟେ ଏତ୍ ଇ ୱାଡିନ୍ କି, ଇମ୍ ଗୁଲୁମ୍ ତାନିର୍ଟୁକ ଏର୍ ଏର୍ ପକୁଦାର୍, ଆନ୍ ପାଉଲୁନ୍ ଲକ୍, ଆରେ ଏର୍, ଆନ୍ ପାଉଲୁନ୍ ଲକ୍ ଏର୍ ଏର୍ ପକୁଦାର୍, ଆନ୍ କୀଷ୍ଟନ୍ ଲକ୍ ।
\v 13 ଏନା କୀଷ୍ଟ ବାଗ୍ ବାଗ୍ ଏରିମାୟାଣ୍ଡ୍ କି ? ଏନା ପାଉଲ୍ ଇମ୍ ଗୁଲୁ॰ ପାୟିଟ୍ କ୍ରୁସ୍ ତୁନ୍ ସାୟି ମାଣ୍ଡ୍ କି ? ମାନାକଡ୍ ଏନା ଇମ୍ ଗୁଲ୍ ପାଉଲୁ॰ ପିଦିର୍ନା ବାପ୍ତିସମ୍ ଉୟି ମାଟର୍ କି ?
\v 14 ଏରେ ବେଲ୍ ଇମ୍ ଗୁଲ୍ ଆନ୍ ପିଦିର୍ନା ବାପ୍ତିସମ୍ ଏରିମାର୍ ଏଞ୍ଜି ଏର୍ ପକ୍ ଦାର୍,
\v 15 ଇଦିନ୍ ପାୟିଟ୍ ଆନ୍ ମାପୃ॰ ଦନ୍ୟବାଦ୍ ସିଗିଦାନ୍ କି ଆନ୍ କ୍ରିସ୍ ପୁସ୍ ଆରେ ଗାୟୁସୁ॰ ସାକାରଗଡ୍ ଇମ୍ତାନିର୍ ଆରେ ଏୟିରୁ॰ ମେନ୍ ଆନ୍ ବାପ୍ତିସମ୍ ସିୟାନ୍ ।
\v 16 ଆରେ ସ୍ତିପାନି॰ କୁଟୁମ୍ଟେ ଲକୁ॰ ମେନ୍ ବାପ୍ତିସମ୍ ସି ମାୟାନ୍, ଇ ଲକୁ॰ ସାକାର୍ଗଡ ଆନ୍ ପୁନୁ॰ ଅଡା ମାନ୍ ବାଦ୍ କି ଆରେ ଏୟିରୁ॰ ବାପ୍ତିସମ୍ ସି ମାୟାନ୍ ଏଞ୍ଜି ।
\v 17 ଏନାଦି॰ କି କୀଷ୍ଟ ଆନୁ॰ ବାପ୍ତିସମ୍ ସିଗି॰ ପାୟିଟ୍ ମାନା, ମାତର୍ ନିୟାଟେ କାବୁର୍ ୱେଣ୍ତୁକୁ॰ ପାୟିଟ୍ ସୟ୍ ସି ମାୟାଣ୍ଡ୍, କ୍ରୁସ୍ ନେ ସକ୍ତି ତାୟେନି ଏରି॰ ମାନା ପାୟିଟ୍ ଆନ୍ ଗିୟାନି ବାବ୍ରେନ୍ ଏନା ମେନ୍ ପକାନ୍।
\v 18 ଏନାଦି॰ କି କୁରୁପ୍ ନାସ୍ ଏଦାନ୍ ଲକ୍ ଗୁଲୁ॰ ପାୟିଟ୍ କ୍ରୁସ୍ ଟେ ପାଟେ ମୁର୍କତା; ମାତର୍ ପରିତ୍ରାନ୍ ପାୟ୍ ଏରଣ୍ତି ଆମ୍ ଗୁଲୁ॰ ପାୟିଟ୍ ଆଦ୍ ମାପୃନେ ସକ୍ତି ।
\v 19 ଏନାଦି॰ କି ଲେକା ଏରି ମାୟା; "ଆନ୍ ୟାନିତିଲ୍ନେ ଗିୟାନି॰ ନସଟ୍ କେଦାନ୍, ଆରେ ବୁଦି ମାନଣ୍ତି ଲକ୍ନେ ବୁଦି॰ ମୁଲିକା ମାନା କେଦାନ୍" ।
\v 20 ୟାନି ଏଟ୍ ସେୟଣ୍ଡ୍ ? ସାସ୍ତ୍ରି ଏଟ୍ ସେୟଣ୍ଡ୍ ? ଆରେ ଇ ଜୁଟେ ବିବାଦି ଏଟ୍ ସେୟଣ୍ଡ୍ ? ମାପୃ ଏନା ଜଗତ୍ଟେ ୟାନ୍ ମୁଲିକା ମାନା ୱାଡିନ୍ ମୁର୍କତା କେନେ ?
\v 21 ମାପୃ ନିଜେଟେ ୟାନ୍ନା ଇଦ୍ ତିର୍ କେନେ ଜେ, ଜଗତ୍ ଏସେଲ୍ ମେନ୍ ନିଜେଟେ ୟାନ୍ନା ମାପୃ॰ ପୁନୁ॰ ଅଡୁଟେ, ଆଦି॰ ଏରେ ନିୟାଟେ କାବୁରୁ॰ ଜଗତ୍ ଉୟାଟେ ଏଞ୍ଜି ପକ୍ଦା, ଆୟ୍ ଆମ୍ ପକଣ୍ତି ନିୟାଟେ କାବୁରୁ॰ ବିସ୍ୱାସ୍ କେଦାନ୍ ଲକୁ॰ ମାପୃ ଉଦାର୍ କେଗି॰ ଇଚା କେନେ ?
\v 22 ଏନାଦି॰ କି ଜିଉଦିତିଲ୍ କାବା ଏରଣ୍ତି ଚିନ୍ କାଣ୍ତିକିଦାର୍, ଗିରିକ୍ତିଲ୍ ୟାନ୍ କାଣ୍ତିକିଦାର୍,
\v 23 ମାତର୍ ଆମ୍ ଗୁଲ୍ତାନ୍ କ୍ରୁସ୍ ତୁନ୍ ସସୁସି ଏରାକ୍ କୀଷ୍ଟନ୍ କାବୁର୍ ୱେଣ୍ତୁକିଦାମ୍, ଅଣ୍ଡ୍ ଜିଉଦିତିଲି॰ ପାୟିଟ୍ ବାଦା ଆରେ ୱେନ୍ ଜାତିତିଲି॰ ପାୟିଟ୍ ମୁର୍କତା ।
\v 24 ମାତର୍ ଅଣ୍ତୁନ୍ ପାୟିଟ୍ ଏର୍ ଅର୍ଗି ଏରିମାୟାର୍, ଅର୍ ଜିଉଦି ଏକାର୍ କି ଗିରିକ୍ ଏକାର୍ ଅରୁ॰ ପାୟିଟ୍ କୀଷ୍ଟ, ମାପୃନେ ସକ୍ତି ଆରେ ୟାନ୍ ସିୟାକ୍ ଏଦାଣ୍ଡ୍ ।
\v 25 ଏନାଦି॰ କି ମାପୃନେ ମୁର୍କତା ନର୍ ଲକୁ॰ ୟାନ୍ ପେଲ୍‍ଟୁକ୍ ବେର୍ଟେ, ଆରେ ମାପୃ॰ ପେଲ୍ଟେ ଦୁର୍ବଲ୍ ବିସୟ୍ ଲକୁନେ ବପୁଟୁକ୍ ପେରିନ୍ ସକ୍ତି ମାୟା ।
\v 26 ଏ ବାୟିତିଲ୍ ଇମ୍ ଗୁଲୁ॰ ମାପୃ ଅର୍ଗି ଏରଣ୍ତି ବେଲେଟେ ବିସୟ୍ ଏତାପୁର୍, ପୁର୍ତିଟେ ବିଦି ଅନୁସାର୍ନା ପେରିନ୍ ବୁଦିଟର୍ ଏରାର୍, ପେରିନ୍ ସକ୍ତିଟର୍ ଏରାର୍ ଆରେ ଇମ୍ ଗୁଲ୍ ପେରିନ୍ ଲକ୍ ବେର୍ଟେ ଗୁଲ୍ତୁନ୍ ଜନମ୍ ଜାତ୍ ଏରୁଟର୍ ।
\v 27 ଇଦିନ୍ ପାୟିଟ୍ ମାପୃ ୟାନି ଲକୁ॰ ଲାଜ୍ କେକି॰ ପାୟିଟ୍ ଜଗତ୍ଟେ ମୁର୍କ ଲକ୍ ଗୁଲୁ॰ ଆସ୍କେଣ୍ଡ୍, ଆରେ ପାଟିଟେ ସକ୍ତିସାଲିଟେ ବିସୟ୍ ଗୁଲୁ॰ ଲାଜ୍ କେଗି॰ ପାୟିଟ୍ ମାପୃ ଜଗତ୍ଟେ ଦୁର୍ବଲ ବିସୟ୍ ଗୁଲୁ॰ ଆସ୍କେଣ୍ଡ୍ ।
\v 28 ଆରେ ଜଗତ୍ଟେ ଲକ୍ ଗୁଲ୍ନେ କାନ୍ ଗୁଲ୍ତୁନ୍ ମୁଲିକା ଏଞ୍ଜି ଏଜାତର୍, ଆୟ୍ ପାଟିନି॰ ମୁଲିକା ମାନା କେଗି॰ ପାୟିଟ୍ ମାପୃ ଜଗତ୍ଟେ ନିସାର୍ ଆରେ କାକୁର୍ତି ବିସୟ୍ ଗୁଲୁ॰ ଆସ୍କେଣ୍ଡ୍ ।
\v 29 ଏନାଦି॰ କି ଜଗତ୍ଟେ ଏରେ ମେନ୍ ଲକ୍ ଗୁଲ୍ ମାପୃ॰ କାକେଲ୍ ଗରବ୍ କେଗି॰ ମାନ୍କାର୍ ।
\v 30 ମାତର୍ ମାପୃ॰ ଉନିଟ୍ ଇମ୍ ଗୁଲ୍ କୀଷ୍ଟ ଯୀଶୁ॰ ପେଲ୍ ମାୟାର୍, ଅଣ୍ଡ୍ ଆମ୍ ପେଲ୍‍ଟୁକ୍ ମାପୃ॰ ପେଲ୍ ଉକୁର୍ ୟାନିଟଣ୍ଡ୍, କୀଷ୍ଟ॰ ଉନିଟ୍ ଆମ୍ ଗୁଲ୍ ମାପୃ॰ ପେଲ୍, ଦରମ୍ ଆରେ ସୁକଲ୍ ଆରେ ମୁକ୍ତି ପାୟ୍ ଏରିମାୟାମ୍ ।
\v 31 ଏରେ ୱାଡିନ୍ ଲେକା ଏରି ମାୟା, "ଜଦି ଏୟିଣ୍ଡ୍ ଗରବ୍ କେଦାଣ୍ଡ୍, ଅଣ୍ଡ୍ ପର୍ବୁନ୍ ପେଲ୍ ଗରବ୍ କେକାଣ୍ଡ୍ ।"
\c 2
\p
\v 1 ଏ ଲାଡ୍ଟେ ବାୟିତିଲ୍, ଏରେ ବେଲ୍ ଆନ୍ ଇମ୍ ଗୁଲୁ॰ ପେଲ୍ ୱାରିମାଟମ୍ ଆରେ  ମାପୃନେ ବିସୟ୍ରେନ୍ ସାକି ସି ମାଟନ୍, ଆଦ୍ ପଣ୍ତିତ୍ ପାଟେନା ଆରେ ୟାନ୍ଟେ ପାଟେନା ପକାନ୍ ।
\v 2 ଏନାଦି॰, ଇମ୍ ଗୁଲୁ॰ ତାନିର୍ ଯୀଶୁ କୀଷ୍ଟ, ଆରେ କ୍ରୁସ୍ ତୁନ୍ ସସୁସି ଏରାକି॰ ସାକାରି ସିଗଡ୍ ଆରେ ଏନା ମେନ୍ ପାଟେ ପୁନୁ॰ ପାଣ୍ତାନ୍ ଏ ଞ୍ଜି ଆନ୍ ତିର୍ କେନନ୍ ।
\v 3 ଆନ୍ ଦୁର୍ବଲ୍, ନାର୍ସି ଆରେ ପେରିନ୍ ତିରି କିର୍ନା ଇମ୍ ଗୁଲୁ॰ ପେଲ୍ ୱାରିମାଟନ୍ ।
\v 4 ମ୍ ପେଲ୍ଟେ ଆନେ ପର୍ଚାର୍ ଆରେ ବାକ୍ୟ ୟାନ୍ ଟେ ପାଟେନା ଏରୁଟେ ମାତର୍ ଆୱା  ମାପୃନେ ସକ୍ତି ଆରେ ଆତ୍ମା ମାଟେ ।
\v 5 ଏନାଦି॰ କି ଇମ୍ ଗୁଲ୍ନେ ବିସ୍ସାସ୍ ଜେ ନର୍ ଲକ୍ନେ ୟାନ୍ ତିନ୍ ବରସ୍ ଏରାୟେ॰ ମାତର୍  ମାପୃନେ ସକ୍ତିନ୍ ବରସ୍ ଏରୁର୍ ।
\v 6 ମାତର୍ ଗୁରୁସ୍ତାଟେ ଲକୁ॰ ପେଲ୍ ଆମ୍ ବୁଦିଟେ ପାଟେ ପକ୍ ଦାମ୍, ଆଦ୍ ଇ ଜୁଟେ ୟାନ୍ନା ଏରା, ଆରେ ଇ ଜୁଟେ ଅଦିକାର୍ ନସ୍ଟ ଏରି ସେନଣ୍ତି ନେତାକିଲ୍ନେ ବୁଦିନା ଏରା,
\v 7 ମାତର୍ ଆମ୍ ଗୁଲ୍  ମାପୃନେ ଆୟ୍ ୟାନ୍ ତାଦିର୍ଟେ ମୁଲିକାଟେ ପାଟେ ପକୁଦାମ୍; ଆୟ୍ ଗୁପ୍ତତୁନ୍ ମାନଣ୍ତି ୟାନ୍ ଆମ୍ ଗୁଲ୍ନେ ଗଉରବ୍ ପାୟିଟ୍ ଜଗତ୍ ତିୟାର୍ ଏଦାନ୍ ଆଗାଡି  ମାପୃ ତିୟାର୍ କେୟିମାଟଣ୍ଡ୍ ।
\v 8 ଇ ଜୁଟେ ନେତାତିଲି॰ ତାନିର୍ ଏର୍ ଆଦ୍ ପୁନାର୍, ଏନାଦି॰ କି ଅର୍ ଆଦ୍ ପୁଞ୍ଜିମା॰ଗଡ୍ ଗଉରବ୍ଟେ ପର୍ବୁ॰ କ୍ରୁସ୍ତୁନ୍ ସସୁପୁଟର୍ ମେନ୍ ।
\v 9 ମାତର୍ ଲେକାମାୟା; "କାନୁଲ୍ ତୁନ୍ ଏନାଦ୍ ତଣ୍ତି ଏରା, କେକଲତୁନ୍ ଏନାଦ୍ ୱେଞ୍ଜି ଏରା, ଆରେ ନର୍ ଲକ୍ନେ ମନ୍ତୁନ୍ ଏନାଦ୍ ଜନମ୍ ଏରା,  ମାପୃ ନିଜେନ୍ ଲାଡ୍ କେୟଣ୍ତି ଲକ୍ ଗୁଲୁ॰ ପାୟିଟ୍ ତିୟାର୍ କେୟ୍ ମାଣ୍ଡ୍" ।
\v 10 ମାତର୍  ମାପୃ ଆମ୍ ଗୁଲୁ॰ ପାୟିଟ୍ ଆୱ୍ ପାଟିନ୍ ଆତ୍ମାନା ତଟ୍ସି ମାୟାଣ୍ଡ୍, ଏନାଦି॰ କି ଆତ୍ମା ପାଟିଟେ ବିସୟୁ॰ ଆରେ  ମାପୃନେ ଗୁପତ୍ ବିସୟ୍ ଗୁଲୁ॰ କାଣ୍ତିକିଦା ।
\v 11 ଏନାଦି॰ କି ଉକୁର୍ନେ ମନେନ୍ ଏତାପଣ୍ତି ବିସୟ୍ ଗୁଲୁ॰ ଆୟ୍ ଲକୁ॰ ପେଲ୍ ମାନଣ୍ତି ଆତ୍ମା ସାକାର୍ଗଡ୍ ଏର୍ ପୁନାର୍ ଆୟ ୱାଡିନ୍  ମାପୃନେ ବିସୟ୍ ଗୁଲୁ॰ ମେନ୍  ମାପୃନେ ଆତ୍ମା॰ ସାକାରି ଆରେ ଏର୍ ପୁନୁ॰ ଅଡାର୍ ।
\v 12 ଏରେ ୱାଡିନ୍  ମାପୃ॰ ଉନିଟ୍ ଆମ୍ ଗୁଲୁ॰ ସି ଏରଣ୍ତି ଅନୁଗ୍ରଦ୍ଟେ ବିସୟ୍ ଗୁଲୁ॰ ପୁନୁ॰ ଅଡ୍ ତାମ୍, ଇଦିନ୍ ପାୟିଟ୍ ଆମ୍ ଗୁଲ୍ ଜଗତ୍ଟେ ଆତ୍ମା ମାନା, ମାତର୍  ମାପୃନେ ଆତ୍ମା ପାୟ୍ଏରି ମାୟାମ୍ ।
\v 13 ଆୟ୍ ପାଟିନ୍ ବିସୟ୍ ଆମ୍ ଗୁଲ୍ ନର୍ ଲକ୍ନେ ବୁଦିନା ମାୟିର୍ପଣ୍ତି ପାଟେ ଅନୁସାର୍ନା ପକାମ୍, ମାତର୍ ଆତ୍ମିକ ଲକୁ॰ ଆତ୍ମିକ ବିସୟ୍ ଆତ୍ମା ମାୟିର୍ପଣ୍ତି ପାଟେ ପକୁଦାମ୍ ।
\v 14 ମାତର୍ ସଂସାର୍ଟେ ଲକ୍  ମାପୃନେ ଆତ୍ମାଟେ ବିସୟ୍ ଗୁଲୁ॰ ଗରନ୍ କେୟାର୍, ଏନାଦି॰ କି ଅଣ୍ତୁ॰ ପାୟିଟ୍ ଆୱ୍ ପାଟିନ୍ ମୁର୍କତାଟେ ବିସୟ, ଅଣ୍ଡ୍ ବୁଜ୍ଏରି॰ କସଟ୍, ଏନାଦି॰ କି ଆୱୁ॰ ପାଟିନ୍ ଆତ୍ମାଟେ ଇଚାନା ବିଚାର୍ କେୟିଏଦା ।
\v 15 ଏର୍ ଆତ୍ମାଟେ ଲକ୍ ଅଣ୍ଡ୍ ପାଟିଟେ ବିସୟୁ॰ ପରିକ୍ୟା କେଦାଣ୍ତ, ମାତର୍ ଅଣ୍ଡ୍ ନିଜେନ୍ ୱେନ୍ ଲକ୍ନା ପରିକ୍ୟା ଏରାଣ୍ଡ୍।
\v 16 ଏନାଦି॰ କି ପର୍ବୁନେ ମନୁ॰ ଏୟିଣ୍ଡ୍ ପୁନାଣ୍ଡ୍, କି ମାୟିର୍କି॰ ଅଡାଣ୍ଡ୍, ମାତର୍ ଆମ୍ ଗୁଲ୍ କୀଷ୍ଟନେ ମନ୍ ପାୟ୍ଏରି ମାୟାମ୍ ।
\c 3
\p
\v 1 ଏ ବାୟିତିଲ୍, ଆନ୍ ଆଗାଡି ଆତ୍ମିକ ଲକ୍ ଗୁଲୁ॰ ପକ୍ଦାନ୍ ୱାଡିନ୍ ଇମ୍ ଗୁଲୁ॰ ପକୁ॰ ଅଡୁଟନ୍, ମାତର୍ ଜଗତ୍ଟେ ଲକ୍ ଗୁଲୁ॰ ଆରେ କୀଷ୍ଟନ୍ ପେଲ୍ ନିନିଟେ ସେପାକିଲି॰ ପକ୍ଦାର୍ ୱାଡିନ୍ ଇମ୍ ଗୁଲୁ॰ ପକେନ୍ ।
\v 2 ଆନ୍ ଇମୁ॰  ମାପୃ॰ ବାକ୍ୟ ବୁଜ୍ ଏଦାନ୍ ଲାକାନ୍ ସରଲ ବାବ୍ରେନ୍ ମାୟିର୍ତନ, ବୁଜ୍ ଏରି॰ ଅଡା ୱାଡିନ୍ ମାୟିର୍ ପାନ୍, ଏନାଦି॰ କି ଇମ୍ଗୁଲ୍ ଆଦ୍ ପାୟ୍ ଏରି॰ ପାୟିଟ୍ ସକ୍ତି ମାନୁଟର୍, ଆରେ ଇଣ୍ତିମେନ୍ ମାନାର୍ ।
\v 3 ଏନାଦି॰ କି ଇମ୍ ଗୁଲ୍ ଇଣ୍ତି ମେନ୍ ଜଗତ୍ଟେ ଲକ୍ ୱାଡିନ୍ । ଏନାଦି॰ କି ଇମ୍ ପେଲ୍ ଆକାର୍ ଆରେ କିରମାର ମାୟା, ଇମ୍ ଗୁଲ୍ ଏନା ଜଗତ୍ଟେ ଲକ୍ ଏରାର୍ କି ଆରେ ଲକୁନେ ସବାବ୍ ଅନୁସାର୍ନା ଆଚରନ୍ କେୟାର୍ କି ?
\v 4 କାଦି॰ କି ଏରେ ବେଲ୍ ଉକୁର୍ ପକ୍ଦାଣ୍ଡ୍, ଆନ୍ ପାଉଲୁ॰ ଲକ୍ ଆରେକୁର୍ ପକ୍ଦାଣ୍ଡ୍ ଆନ୍ ଆପଲନେ ଲକ୍ ଏଞ୍ଜି, ଆଟେଲ୍ ଇମ୍ ଗୁଲ୍ ଏନା ଜଗତ୍ଟେ ଲକ୍ ଏରାର୍ କି ?
\v 5 ଆପଲ୍ ଏୟିଣ୍ଡ୍ ? ପାଉଲ୍ ଏୟିଣ୍ଡ୍ ? ଅର୍ ୱାୟକେ  ମାପୃନେ ସେବା କାର୍ୟାତିଲ୍, ଏୟିରୁ॰ ଅନୁସାର୍ନା ଇମ୍ ଗୁଲ୍ ବିସ୍ୱାସ୍ କେନର୍, ଏରେ ୱାଡିନ୍ ପର୍ବୁ ପାଟିନ ଲକୁ॰ ସୁଜ ସିନଣ୍ଡ୍ ।
\v 6 ଆନ୍ ୱିତି ମାୟାନ୍, ଆପଲ୍ ନିର୍ ସାୱ୍କି ମାୟାଣ୍ଡ୍, ମାତର୍  ମାପୃ ସାନ୍ଦୁତଣ୍ତ ।
\v 7 ଏଟେନ୍ କି, ଉଣ୍ତୁପାକ୍ ଆରେ ନିର୍ ସିୟାକ୍ ଅର୍ ମୁଲିକା ମାନା, ମାତର୍ ସାନ୍ଦୁପାକ୍  ମାପୃ ପାଟିନି॰ ବେର୍ଟଣ୍ଡ୍ ।
\v 8 ଇ ଇରୁଲ୍ନେ କାମେଟେ ଉଦେସ୍ ଉକ୍ଟି ସମାନ୍, ମାତର୍ ପାଟିନ୍ ଲକ୍ ନିଜେଟେ କାମେ ଅନୁସାର୍ନା ପୁରିସ୍କାର୍ ପାୟ୍ଏଦାର୍ ।
\v 9 ଏନାଦି॰ କି ଆମ୍ ଗୁଲ୍  ମାପୃନେ କୁଲିୟାର୍ତିଲ୍; ମାତର୍ ଇମ୍ ଗୁଲ୍  ମାପୃନେ ତାସ୍ ବାସେ ଆରେ ଅଣ୍ତୁନେ ଉଲେ ।
\v 10 ଆନୁ॰  ମାପୃ ସିୟଣ୍ତି ଆୟ୍ ଅନୁଗ୍ର ଅନୁସାର୍ନା ଆନ୍ ଉକୁର୍ ବୁଦିନା ଉଲେ ତିୟାର୍ କେୟାକ୍ ୱାଡିନ୍ କୁନାଦି ତିୟାର୍ କେୟିମାୟାନ୍; ଆରେ ୱେନଣ୍ଡ୍ ଉକୁର୍ ଆଦିନ୍ ପୟତାନ୍ ଉଲେ ତିୟାର୍ କେଗିଦାଣ୍ଡ୍, ମାତର୍ ଆୟ୍ କୁନାଦି ପୟତାନ୍ ଏଟେନ୍ ଉଲେ କାଟି॰ ଅଡ୍ତାର୍ ଆୟ୍ ବିସୟ୍ରେନ୍ ଜାରତା ମାଣ୍ତୁର୍ ।
\v 11 ଏନାଦି॰ କି ଏରେ କୁନାଦି ତିୟାର୍ ଏରି ପଲିମାୟା, ଆଦି॰ ସାକାରି ୱେନ୍ କୁନାଦି ଏର୍ ତିୟାର୍ କେଗି॰ ଅଡାର୍, ଆୟ୍ କୁନାଦି ଯୀଶୁ କୀଷ୍ଟ ।
\v 12 ଜଦି ଏର୍ ଆୟ୍ କୁନାଦି ପୟତାନ୍ ସନା, ରୁପା, ମୁସିକାଟେ ମୁ॰ନି କାଣ୍ଡ୍, ୱାଟେ, ମାରିନ୍, ଲାଟା ମାନାକଡ୍ ପାୟେଦ୍ ଲାଟା ସି ତିୟାର୍ କେଦାର୍,
\v 13 ଆଟେକଡ୍ ପାଟିନ୍ ଲକ୍ନେ କାମେ ଏରେ ୱାଡିଟେ ଆଦ୍ ଆୟ୍ ବିଚାର୍ ସିରିସ୍ ପୁଟକାର୍ ଏରି ସେୟା, ଆରେ ଆୟ୍ ସିରିସ୍ କିସ୍ନା ମିସ୍ତେନ୍ ୱାଦା, ଆରେ ଆୟ୍ କିସ୍ ପାଟିନ୍ ଲକ୍ କେୟଣ୍ତି କାମେଟେ ଗୁନୁ॰ ପରିକ୍ୟା କେଦା ।
\v 14 ଏର୍ ଏନାଦ୍ନା ତିୟାର୍ କେୟି ସେୟ୍ ଦାଣ୍ଡ୍ ଆଣ୍ତୁନେ ଆୟ୍ କାମେ ଜଦି ସେୟ୍ଦା, ଆଟେଲ୍ ଅଣ୍ତୁ॰ ଆଦିନେ ପୁରୁସ୍କାର୍ ତଣ୍ତଦା ।
\v 15 ଜଦି ଏର୍ନେ କାମେ କାର୍ୱି ସେୟା ଅଣ୍ତୁନେ ନସଟ୍ ଏରିସେନ୍ ଗଡ୍ ମେନ୍ ଅଣ୍ଡ୍ ନିଜେନ୍ ରକ୍ୟା ପାୟ୍ଏଦାଣ୍ଡ୍, ମାତର୍ ଅଣ୍ଡ୍ ଆୟ୍ ପାନ୍ଦଣ୍ତି କିସ୍ ସି ସେୟାନ୍ ୱାଡିନ୍ ଏଦାଣ୍ଡ୍ ।
\v 16 ଇମ୍ ଗୁଲ୍ ଏନା  ମାପୃନେ ମନ୍ଦିର୍ ଏଞ୍ଜି ପୁନାର୍ କି, ଆରେ  ମାପୃନେ ଆତ୍ମା ଇମ୍ ଗୁଲ୍ନେ ଗର୍ବେନ୍ ବାସେ ଏଦା ଏଞ୍ଜି ?
\v 17 ଜଦି ଏର୍  ମାପୃନେ ମନ୍ଦିରି॰ ନସଟ୍ କେଦାଣ୍ଡ୍, ଆଟେଲ୍  ମାପୃ ଅଣ୍ତୁ॰ ନସଟ୍ କେଦା; ଏନାଦି॰ କି  ମାପୃନେ ମନ୍ଦିର୍ ସୁକଲ୍ ଆରେ ଆୟ୍ ମନ୍ଦିର୍ ଇମ୍ ଗୁଲ୍ ।
\v 18 ଏର୍ ନିଜେନି॰ ନାଡା ଏର୍ ମେର୍, ଜଦି ଏର୍ ଇ ଜୁତୁନ୍ ଇମ୍ ଗୁଲ୍ ତାନିର୍ଟୁକ୍ ନିଜେନି॰ ବୁଦିଟନ୍ ଏଞ୍ଜି ଏଜାତାଣ୍ଡ୍, ଆଟେକଡ୍ ଅଣ୍ତୁ॰ ମୁର୍କ ଏରି॰ ପାର୍ଦା, ଆଟେଲ୍ ଅଣ୍ଡ୍ ଗିୟାନି ଏରି॰ ଅଡ୍ତାଣ୍ଡ୍ ।
\v 19 ଏନାଦି॰ କି ଇ ଜଗତ୍ଟେ ୟାନ୍  ମାପୃ॰ ମୁର୍କତା । ଏରେ ୱାଡିନ୍ ଲେକା ମାୟା, " ମାପୃ ୟାନି ଲକୁ॰ ଅର୍ନେ ନାଡାପଣ୍ତି ୱାଡିନ୍ ପାତ୍ଦାଣ୍ଡ୍" ।
\v 20 ଆରେ "ବୁଦିକାର୍ ୟାତିଲ୍ନେ ମନ୍ଟେ ପାଟେ॰ ମୁଲିକା ମାନା ଏଞ୍ଜି  ମାପୃ ପୁୟାଣ୍ଡ୍" ।
\v 21 ଇଦି॰ ଲକୁ॰ ପାୟିଟ୍ ଗରବ୍ ତଟ୍ ମେର୍, ଏନାଦି॰ କି ପାଟିଟେ ବିସୟ୍ ଇମ୍ ଗୁଲ୍ନେ;
\v 22 ପାଉଲ୍ ଏକାଣ୍ଡ୍ କି ଆପଲ୍ ଏକାଣ୍ଡ୍ କି କେପା, ଆରେ ଜଗତ୍ ଏକା କି ଜିୱେ ମାନାକଡ୍ ମରନ୍, ଇଣ୍ତିଟେ ବିସୟ୍ ଇ ପାଟିନ୍ ଇମ୍ ଗୁଲ୍ନେ,
\v 23 ମାତର୍ ଇମ୍ ଗୁଲ୍ କିସ୍ଚନ୍ ଲକ୍, ଆରେ କୀଷ୍ଟ  ମାପୃନ୍ ଲକ୍ ।
\c 4
\p
\v 1 ଲକ୍ ଗୁଲ୍ ଆମୁ॰ କୀଷ୍ଟ॰ ଦାସ୍ ଲକ୍ ଆରେ  ମାପୃନେ ସତ୍ଟେ ଗୁପତ୍ ବିସୟ୍ ପୁନଣ୍ତି ବାଣ୍ତାର୍ଗାରିୟାତିଲ୍ ଏଞ୍ଜି ମନ୍ତୁନ୍ ଏତାକି॰ ଏଦା ।
\v 2 ଆରେ ବାଣ୍ତାର୍ଗାରିୟାତିଲି॰ ଇ ବିସୟଟେ ଦାୟିତ୍ ଦର୍କାର୍, ଏରେ ୱାଡିନ୍ ଅର୍ ସତିକାଟର୍ ଏଞ୍ଜି ତଟ୍ସିଏଦାର୍ ।
\v 3 ମାତର୍ ଆନ୍ ପାୟିଟ୍ ଇଦ୍ ପେରିନ୍ ଉନୁଟେ ବିସୟ୍, ଇମ୍ ଗୁଲ୍ ନଲେ ଲକ୍ନେ ବିଚାର୍ ସବା ଉନିଟ୍ ବିଚାର୍ କେୟୁର୍ । ଆରେଆନ୍ ନିଜେନ୍ ମେନ୍ ନିଜେଟେ ବିଚାର୍ କେୟାନ୍ ।
\v 4 ଏନାଦି॰ କି ଆନ୍ ନିଜ୍ ବିରଦ୍ରେନ୍ ଏନାଦ୍ ପୁନାନ୍, ଏ॰ଡ୍ ମେନ୍ ଇମାନ୍ ଆନ୍ ନିର୍ଦସି ଏଞ୍ଜି ତଟ୍ସି ଏରାନ୍; ମାତର୍ ଏର୍ ଆନୁ॰ ବିଚାର୍ କେଦାର୍, ଅଣ୍ଡ୍ ପର୍ବୁ ।
\v 5 ଇଦି॰ ପାୟିଟ୍ ବେଲା ୱାଦାନ୍ ଆଗାଡି ପର୍ବୁ ୱାରା ଆରେକ୍ ଏରେ ମେନ୍ ବିସୟୁ॰ ବିଚାର୍ନା କେମେର୍; ଅଣ୍ଡ୍ ସିକାଟ୍ ତାନିର୍ ମାନଣ୍ତି ଗୁପତ୍ ବିସୟ୍ ଗୁଲ୍ ପାଟିନ୍ ୱିଣ୍ଡ୍ ତିନ୍ ତଟ୍ସି ସିଦାଣ୍ଡ୍, ଆରେ ଗର୍ବେଟେ ଏତ୍ଗିଲି॰ ପାଟିନ୍ ତଟ୍ସି ସିଦାଣ୍ଡ୍; ଆଟେଲ୍ ପାଟିନ୍ ଲକ୍  ମାପୃନ୍ ପେଲ୍‍ଟୁକ୍ ପର୍ସଂସା ପାୟ୍ଏଦାର୍ ।
\v 6 ଏ ବାୟିତିଲ୍ ଆନ୍ ଇ ପାଟିନ୍ ପାଟେ ଇମ୍ ଗୁଲ୍ ମାୟ୍ରି॰ ପାୟିଟ୍ ଦ୍ରୁସ୍ଟାନ୍ତ ୱାଡିନ୍ ଆନ୍ ନିଜେଟେ ବିସୟ୍ ଆରେ ଆପ୍ଲୁ॰ ବିସୟ୍ ପକେନ୍, ଏରେ ୱାଡିନ୍ ଲେକା ଏରିମାୟା, ଆଦ୍ କାର୍ସି ସେନ୍ମେର୍, ଇଦ୍ ଇମ୍ ଗୁଲ୍ ଆମ୍ପେଲ୍‍ଟୁକ୍ ମାୟରୁର୍, ଆରେ ଏରେ ୱାଡିନ୍ କି ଇମ୍ ଗୁଲୁ॰ ତାନିର୍ଟୁକ୍ ଏର୍ ଉକୁରୁ॰ ସାକାରି ଆରେକୁରୁ॰ ଆସା ଏରି ଗରବ୍ ଏର୍ମେର୍ ।
\v 7 ଏନାଦି॰ କି ଏର୍ ଇନୁ॰ ବେର୍ଟଣ୍ଡ୍ କେୟିମାୟାଣ୍ଡ୍ ? ଆରେ ଏନାଦ୍ ଇନ୍ ଦାନ୍ ୱାଡିନ୍ ପାୟ୍ ଏରାଟ୍, ଇ ୱାଡିଟେ ଏନାଦ୍ ଇନ୍ ପେଲ୍ ମାୟା ? ମାତର୍ ଇନ୍ ଜଦି ଆଦ୍ ଦାନ୍ ୱାଡିନ୍ ପାୟ୍ଏରିମାଟ୍, ଆଟେକଡ୍ ଆଦ୍ ଦାନ୍ ୱାଡିନ୍ ପାୟ୍ ଏରାନ୍, ଏଞ୍ଜି ଏନାଦି॰ ଗରବ୍ କେଗିଦାଟ୍ ?
\v 8 ଇଦି॰ ପାୟିଟ୍ ଇମ୍ ଗୁଲୁ॰ ଏନାପଟା ପାଇଗିଂ ସେଞ୍ଜିମାୟା ଇଦିନ୍ କୁଣ୍ତେଲ୍ ଏନା ସାୱ୍କାର୍ ଏରିସେୟର୍ ? ଉଁ ଇମ୍ ଗୁଲ୍ ଆମ୍ ମାନାୟେ॰ ରାଜା ଏରିସେୟର୍ ? ଇମ୍ ଗୁଲ୍ ରାଜା ଏରିସେନ୍ଗଡ୍ ନିୟା ମାଟେମେନ୍, ଏରେ ୱାଡିନ୍ ଆମ୍ମେନ୍ ଇମ୍ନା ସାସନ୍ କେନମ୍ମେନ୍ ।
\v 9 ଏନାଦି॰ କି ଆନ୍ ମନେନ୍ ଏତାକିଦାନ୍ ଜେ, ପେରିତ୍ ସିସୁତୁଲୁ॰ ଜୁଦ୍ ବାସେଟୁକ୍ ପାତୁସି ଏରି ଡଣ୍ଡ୍ ପାୟ୍ଏରି॰ ପାୟିଟ୍ ରାଲିକେଦାନ୍ବେଲ୍ ପାଟିଟୁକ୍ କୁଣ୍ଡେଲ୍ ତାକଣ୍ତି ଲକୁ॰ ୱାଡିନ୍ ଏରିମାୟାଣ୍ଡ୍ । ଆମ୍ ଇ ସାରା ଜତୁନ୍, ସରଗ୍ ଦୁତ୍ ଆରେ ଲକ୍ଗୁଲୁ॰ ମୁୱାଟ୍ତିନ୍ ଏନ୍ଦିକ୍ଦାନ୍ ଲକୁ॰ବିସୟ୍ରେନ୍ ସୁଡ୍ଦାର୍ ୱାଡିନ୍ ଏରିମାମ୍ ।
\v 10 ଆମ୍ ଗୁଲ୍ କୀଷ୍ଟନ୍ ପାୟିଟ୍ ମୁର୍କ ମାତର୍ ଇମ୍ ଗୁଲ୍ କୀଷ୍ଟ॰ ପେଲ୍ ବୁଦିଟର୍; ଆମ୍ ଦୁର୍ବଲ୍, ମାତର୍ ଇମ୍ ଗୁଲ୍ ସକ୍ତିସାଲି; ଇମ୍ ଗୁଲ୍ ସନ୍ ମାନ୍ ପାୟ୍ଏନର୍, ମାତର୍ ଆମ୍ ଗୁଲ୍ ସନ୍ ମାନ୍ ପାୟ୍ଏରାମ୍ ।
\v 11 ଇ ବେଲା ଆରେକ୍ ମେନ୍ ଆମ୍ କାୟ୍ତାର୍ ଆରେ ଆଣ୍ଡ୍କିର୍, ବସ୍ତର୍ ମାନା ଆରେ ଆଟୁସି ଏରିଦାମ୍, ଆରେ ନେଞ୍ଜି॰ ପାୟିଟ୍ ଉଲେ କାଣ୍ଡ୍ସି ମେୟିକ୍ଦାନ୍ ଲକ୍ ଗୁଲ୍ ।
\v 12 ନିଜ୍ କିନା ବଜ୍ଟେ କାମେ କେଗିଦାମ୍, ନିନ୍ଦା ପାୟ୍ ଏଦାନ୍ ବେଲେ ମେନ୍ ଆସିର୍ବାଦ୍ ସିଗିଦାମ୍, ତାଡ୍ନା ପାୟ୍ଏରି ସମାଲ୍ କିଦାମ୍ ।
\v 13 ଆମ୍ ନିନ୍ଦା ପାୟ୍ଏଂଗଡ୍ ମେନ୍ ମାନ୍ୟଟେ ପାଟେ ପକେମ୍, ଇ ଆରେକ୍ ମେନ୍ ଆମ୍ ଗୁଲ୍ ଜଗତ୍ଟେ କାସ୍ରା ଆରେ ପାଟିନ୍ ଲକ୍ନେ କିଲ୍ମୁ ୱାଡିନ୍ ଏରିମାୟାମ୍ ।
\v 14 ଆନ୍ ଇମ୍ ଗୁଲୁ॰ ଲାଜ୍ କେଗି॰ ପାୟିଟ୍ ଇ ପାଟିଟେ ବିସୟ୍ ଲେକାପାନ୍, ମାତର୍ ଆନେ ଲାଡ୍ଟେ ସିଣ୍ତିଲ୍ ମାସିଲ୍ ଏଞ୍ଜି ମନେନ୍ ଏତାସି ଇମ୍ ଗୁଲୁ॰ ଚେତ୍ନା ସିଗି॰ ପାୟିଟ୍ ଇୱ୍ ପାଟିନ୍ ଲେକାକିଦାନ୍ ।
\v 15 ଏନାଦି॰ କି ଜଦି କୀଷ୍ଟ ବିସୟ୍ରେନ୍ ମାୟିର୍କି॰ ଇମ୍ ଗୁଲୁ॰ ପେଲ୍ ଦସ୍ ଅଜାର୍ ମାସ୍ଟର୍ ତୁଲ୍ ମା॰ଡ୍ ମେନ୍ ଇମ୍ ଗୁଲୁ॰ ପେଗୁଂର୍ତୁଲ୍ ଆବାର୍ ମାନାର୍; ଏନାଦି॰ କି ଯୀସୁ କୀଷ୍ଟ॰ ପେଲ୍ଆନ୍ ଇମ୍ ଗୁଲୁ॰ ପାୟିଟ୍ ନିୟାଟେ କାବୁର୍ନା ଜନମ୍ ସିମାୟାନ୍ ।
\v 16 ଇଦିନ୍ ପାୟିଟ୍ ଆନ୍ ଇମୁ॰ ଅନୁଗ୍ରଦ୍ କେଗିଦାନ୍, ଇମ୍ ଗୁଲ୍ ଆନ୍ କୁଣ୍ତୁନି ୱାର୍ ।
\v 17 ଇଦି॰ ପାୟିଟ୍ ଆନ୍ ଇମ୍ ଗୁଲୁ॰ ପେଲ୍ ତିମତି॰ ସୟ୍ ସି ମାୟାନ୍, ଅଣ୍ଡ୍  ମାପୃ॰ ପେଲ୍ ଲାଡ୍ଟଣ୍ଡ୍ ଆରେ ବିସ୍ୱାସ୍ଟେ ଆନେ ଲାଡ୍ଟେ ସିଣ୍ଡ୍, ଆନ୍ ଏରେ ୱାଡିନ୍ ପାଟିନ୍ ମଣ୍ତଲିଲି॰ ସିକ୍ୟା ସିଗିଦାନ୍, ଆୟ୍ ୱାଡିନ୍ ତିମତି ମେନ୍ ଇମ୍ ଗୁଲୁ॰ ଆନେ କୀଷ୍ଟ॰ ପେଲ୍ଟେ ଆଚରନ୍ ପାଟିନ୍ ଏତାକି॰ ପାୟିଟ୍ ବୁଜାସି ସିଦାଣ୍ଡ୍ ।
\v 18 ଆନ୍ ଇମ୍ ଗୁଲୁ॰ କାକେଲ୍ ୱାରାନ୍ ଏଞ୍ଜି ଏଗୁଂର୍ତୁଲ୍ ମନେନ୍ କେୟି ଗର୍ବେନ୍ ରିସା ଏରିମାୟାର୍ ।
\v 19 ମାତର୍ ଜଦି ପର୍ବୁନେ ଇଚା ମା॰ଡ୍ ଦାପ୍ରେନ୍ ଆନ୍ ଇମ୍ ଗୁଲୁ॰ ପେଲ୍ ୱାଦାନ୍; ଆରେ ଏରେ ଲକ୍ ଗରବ୍ କେଗିଦାର୍, ଅରୁନେ ପାଟେ॰ ମାନା, ମାତର୍ ସକ୍ତି॰ ବୁଜ୍ ଏଦାନ୍ ।
\v 20 ଏନାଦି॰ କି  ମାପୃନେ ରାଜି ବାକ୍ୟରେନ୍ ମାନା, ମାତର୍ ସକ୍ତିନା ତଟ୍ସି ଏଦା ।
\v 21 ଇମେ ଇଚା ଏନାଦ୍ ? ଆନ୍ ବେତ୍ କାନ୍ୱେ ପାତି ଇମ୍ ଗୁଲୁ॰ ପେଲ୍ ୱାରି॰ କି, ମାନାକଡ୍ ଲାଡ୍ ଆରେ ନମ୍ରଟେ ଆତ୍ମା ପାତି ୱାରି॰ କି ?
\c 5
\p
\v 1 ଆନ୍ ସତ୍ ରେନ୍ ୱେନି॰ ଅଡ୍ତନ୍ ଜେ, ଇମ୍ ଗୁଲୁ॰ ତାନିର୍ ଦାରି କାମେ ମାୟା, ଆରେ ଇ ୱାଡିନ୍ ଦାରି ୱେନ୍ ଜାତିଟେ ଲକୁ॰ ପେଲ୍ ମେନ୍ ମାନା, ଏରେ ୱାଡିନ୍ ଉକୁର୍ ନିଜେଟେ ଆବାନ୍ ଆୟାଲି॰ ଉଲେ ଏରିମାଣ୍ଡ୍ ।
\v 2 ଆରେ ଏର୍ ଇ କାମେ କେୟିୟାର୍, ଅଣ୍ଡ୍ ଏରେ ୱାଡିନ୍ ଇମ୍ ଗୁଲ୍ ପେଲ୍ ଟୁ॰ ପେପ୍ସି କାରି ଏକାଣ୍ଡ୍, ଇଦି॰ ପାୟିଟ୍ ଦୁକ୍ କେୟାୟେ॰ ମାତର୍ ଗରବ୍ କେଗିଦାର୍ ।
\v 3 ମାତର୍ ଆନ୍ ମେନ୍ନା ଇମ୍ କାକେଲ୍ ମାନାକଡ୍ ମେନ୍ ଆତ୍ମାନା ଇମ୍ କାକେଲ୍ ମାୟାନ୍, ଏୟିଣ୍ଡ୍ କି ଇ ୱାଡିଟେ କାମେ କେୟିମାୟାଣ୍ଡ୍, ଆନ୍ ଆମାନ୍ ମାନ୍ ୱାଡିନ୍ ପର୍ବୁ ଯୀଶୁନ୍ ପିଦିର୍ନା ଅଣ୍ତୁନେ ବିଚାର୍ କେୟି ପଲି ମାୟାନ୍,
\v 4 ଇମ୍ ଗୁଲ୍ ପର୍ବୁ ଯୀଶୁନ୍ ପିଦିର୍ନା ଉକୁଟ୍ ପେଲ୍ ରୁଣ୍ଡ୍ ଏଦାନ୍ ବେଲେନ୍ ଆନେ ଆତ୍ମା ଆରେ ପର୍ବୁ ଯୀଶୁନେ ସକ୍ତି ଇମ୍ ପେଲ୍ ମାୟା ।
\v 5 ଇ ୱାଡିଟେ ଲକ୍ନେ ମେନି॰ ବିନାସ୍ ଏରି॰ ପାୟିଟ୍ ସୟିତାନି॰ କୀତିନ୍ ସର୍ପାସି ସିଗି॰ ଏଦା, ଏଟେନ୍ କି ପର୍ବୁନେ ସିରିସ୍ ଅଣ୍ତୁନେ ଆତ୍ମା ରକ୍ୟା ପାୟ୍ ଏରି॰ ଅଡ୍ତା ।
\v 6 ଇମ୍ ଗୁଲ୍ ଇ ୱାଡିନ୍ ଗରବ୍ କେୟଣ୍ତି ନିୟା ମାନା । ଇମ୍ ଗୁଲ୍ ଏନା ପୁନାର୍ କି, କାଣ୍ତେକ୍ ପାଲ୍ଗେ ପାଟିନ୍ ଅଟା ଗୁଣ୍ତେ॰ ଆମ୍ ଲାସି କାର୍ଦା ?
\v 7 ଇମ୍ ତ ଆମ୍ଲା ଏରା ଲକ୍, ଆଦି॰ ଇମ୍ ଗୁଲ୍ ପୁନ୍ ଅଟାବେଲା ଏରି॰ ଅଡ୍ତାର୍, ଇଦି॰ ପାୟିଟ୍ ଏଟେଦ୍ଟେ ପାଲ୍ଗେ॰ ପେପ୍ସି କାରିସିୟୁର୍; ଏନାଦି॰ କି ଆମ୍ ଗୁଲ୍ନେ ନିସ୍ତାର୍ ପରୁବ୍ଟେ ମେଣ୍ତା ପାପ୍, କୀଷ୍ଟ ଜେ, ବଲିଦାନ୍ ଏରିମାୟାଣ୍ଡ୍ ।
\v 8 ଆଦିନ୍ ପାୟିଟ୍ ୱାର୍, ଆମ୍ ଗୁଲ୍ ଏଟେଦ୍ଟେ ପାଲ୍ଗେ, ମାନାକଡ୍ ଦୁସ୍ଟ ଆରେ ଉୟା କାମେଟେ ପାଲ୍ଗେଟୁକ୍ ନିସ୍ତାର୍ ପାରୁବ୍ ପାଲନ୍ କେୟାୟେ॰, ନମ୍ର ଆରେ ସତିକାଟେ ପାଲ୍ଗେ ମିସ୍ଏରେ ରୁଟିନା ପାରୁବ୍ ମାନ୍ ଏରି॰ କାର୍ ।
\v 9 ଦାରିତିଲ୍ନା ମିସ୍ଏରି॰ ମାନା ପାୟିଟ୍ ଆନ୍ ଇମୁ॰ ଆନେ ଚିଟିନ୍ ଲେକାସିମାଟନ୍ ।
\v 10 ଇ ଜଗତ୍ଟେ ଦାରି ଆରେ ଦନ୍ ଲବ୍ରା॰, ଆରେ ୱେନର୍ନେ ଚରାତାନ୍ ଲକ୍ନା ଆରେ ମୁର୍ତି ୱାଟେ କେଦାନ୍ ଲକ୍ନା ମୁଲ୍କେନ୍ ମିସ୍ ଏର୍ମେର୍ ଏଞ୍ଜି ଆନ୍ ପକାନ୍, ଆପାଡି ପକ୍ଗଡ୍ ଇମ୍ ଗୁଲ୍ ଜଗତ୍ ସାକାରି ପେସି ସେନି॰ ପାର୍ଦା;
\v 11 ମାତର୍ ଆନ୍ ଲେକାପଣ୍ତି ଏତ୍ ଇ ୱାଡିନ୍ ମାଟେ ଜେ, ଜଦି ଏରେମେନ୍ ଲକ୍ ବାୟି ଏଞ୍ଜି ପାକୁସି ଏରି ଦାରି କି ଦନ୍ ଲବ୍ରା କି ମୁର୍ତି ୱାଟେ କେୟାକ୍ କି ନିନ୍ଦାକାର୍ୟା କି ମାତ୍ୱାଲ୍ କି ୱେନ୍ ଲକ୍ନେ ଦିନ୍ସୁ ଚରାପାକ୍ ଏଦାଣ୍ଡ୍, ଆଟେକଡ୍ ଇ ୱାଡିଟେ ଲକ୍ନା ସା॰ ଏର୍ମେର୍; ଆରେ ଅଣ୍ତୁନା ମିସ୍ତେନ୍ ତିନି॰ ଉନୁ॰ ମେନ୍ କେମେର୍ ।
\v 12 ଏନାଦି॰ କି ବିସ୍ୱାସ୍ କେୟାଲକୁ॰ ବିଚାର୍ କେଗି॰ ପାୟିଟ୍ ଆନୁ॰ ଏନା ଅଦିକାର୍ ? ତାନିର୍ ଏରେ ଲକ୍ ମାୟାର୍ ଅରୁନେ ବିଚାର୍ ଏନା ଇମ୍ ଗୁଲ୍ କେୟାର୍ କି ?
\v 13 ମାତର୍ ଏରେ ଲକ୍ ଡାଣ୍ତେନ୍ ମାୟାର୍, ଅର୍ନେ ବିଚାର୍  ମାପୃ କେଦାଣ୍ଡ୍ । ଆୟ୍ ଦୁସ୍ଟ ଲକୁ॰ ଇମ୍ ଗୁଲ୍ ତାନିର୍ଟୁକ୍ ପେପ୍ସି କାବୁର୍ ।
\c 6
\p
\v 1 ଇମ୍ ଗୁଲୁ॰ ତାନିର୍ଟୁକ୍ ୱେନ୍ ଏରେ ଲକୁନ୍ ବିରଦ୍ରେନ୍ ପାଟେ ମା॰ଗଡ୍ ଇଣ୍ଡ୍ ଏନା ସାଦୁ ଲକୁନ୍ପେଲ୍ ସେନାୟେ॰ ୱେନ୍ ଜାତି ଲକୁ॰ ପେଲ୍ ସେନା॰ ପାୟିଟ୍ ଦରଜ୍ କେଦାଣ୍ଡ୍ ?
\v 2 ସୁକଲ୍ ଲକ୍ ଜେ ଜଗତ୍ଟେ ବିଚାର୍ କେଦାର୍ ଇ ପାଟେ ଇମ୍ ଏନା ପୁନାର୍ କି ? ଆରେ ଜଦି ଜଗତ୍ ଇମ୍ ଗୁଲୁ॰ ଉନିଟ୍ ବିଚାର୍ନା ଏଦା, ଆଟେକଡ୍ ଇମ୍ ଗୁଲ୍ ଇ ଉନୁଟେ ଉନୁଟେ ବିସୟ୍ ଗୁଲୁ॰ ବିଚାର୍ କେଗି॰ ଏନା ଜୟ ମାନା କି ?
\v 3 ଆମ୍ ଗୁଲ୍ ଜେ ଦୁତ୍ ଗୁଲୁ॰ ବିଚାର୍ କେଦାମ୍, ଇଦ୍ ଏନା ଇମ୍ ଗୁଲ୍ ପୁନାର୍ କି ?
\v 4 ଆଟେକଡ୍ ଇ ଜଗତ୍ଚେ ପିୟ୍କିର୍ଟେ ପାଟେ ଏନାଦୁ ? ଆରେ ଜଦି ବିଚାର୍ନା ପାୟିଟ୍ ଇମ୍ଗୁଲ୍ନେ ଜଗତ୍ଟେ ପିୟ୍କିର୍ ବିସୟ୍ରେନ୍ ଏନା ମେନ୍ ବିସୟ୍ ମା॰ଡ୍, ମଣ୍ତଲିନ୍ ଏରେ ଲକ୍ ଏଜା ଏରାର୍, ଅରୁ॰ ଏନାଦି॰ ବିଚାର୍ କେଗି॰ ପାୟିଟ୍ ସେନ୍ଦାର୍ ?
\v 5 ଆନ୍ ଇମୁ॰ ଲାଜ୍ କେଗି॰ ପାୟିଟ୍ ଇଦ୍ ପକୁଦାନ୍ । ବାୟି ବାୟି ତାଦିର୍ଟେ କିରମାର॰ ତାନିର୍ଟୁକ୍ ଉକୁର୍ ମେନ୍ ବୁଦିଟଣ୍ଡ୍ ମାନାଣ୍ଡ୍ କି ?
\v 6 ମାତର୍ ବିସ୍ୱାସି ଲକୁ॰ ପେଲ୍, ବାୟି ଆରେକୁର୍ ବାୟି॰ ବିଚାର୍ ଉଲେନ୍ ଅବିଜଗ୍ କେଦାର୍, ଆଦ୍ ଅବିସୱାସିତିଲ୍ ସୁଡ୍ଦାର୍ ।
\v 7 ଇମ୍ ଗୁଲ୍ ଜେ ଉକୁର୍ ଆରେକୁରୁ॰ ବିରଦ୍ରେନ୍ ବିଚାର୍ ଉଲେନ୍ ଅବିଜଗ୍ କେଦାର୍, ଆପାଡି କେଗଡ୍ ଇମ୍ ଗୁଲ୍ ଦସି । ଏନାଦି॰ ଅନ୍ୟାୟ୍ ସୟ ଏରାର୍ ? ଏନାଦି॰ ନସଟ୍ ଏରି॰ ସାୟ ଏରାର୍ ? ଆଦି॰ ପାୟିଟ୍ ଇମ୍ ଗୁଲ୍ ବିସ୍ୱାସ୍ ବିସୟ୍ରେନ୍ ଆର୍ ଏରି ସେଞ୍ଜି ମାର୍ ।
\v 8 ମାତର୍ ଇମ୍ ଗୁଲ୍ ନିଜେନ୍ ନିଜେନ୍ ଅନ୍ୟାୟ୍ ଆରେ ନସ୍ଟ କେଗିଦାର୍, ଆରେ ଆଦ୍ ବାୟିତିଲି॰ ପେଲ୍ କେଗିଦାର୍ ।
\v 9 ଦରମ୍ଟେ ଲକ୍ ଜେ  ମାପୃ॰ ରାଜିଟେ ଅଦିକାର୍ ପାୟ୍ଏରି॰ ଅଡାର୍, ଇଦ୍ ଏନା ଇମ୍ ଗୁଲ୍ ପୁନାର୍ କି ? ନାଡା ଏର୍ମେର୍, ଦାରି କି ମୁର୍ତି ୱାଟେ କେୟାକ୍ କି ୱେନ୍ ଆୟାସିଲି॰ ଦାରି କି ୱାୟ୍କେ ଆୟାସିଲ୍ ତାନିର୍ କି,
\v 10 ମାଗିଣ୍ଡ୍ ମାଗିଣ୍ଡ୍ ତାନିର୍ କି, ଚର୍ନା କି, ଦନ୍ ଲବ୍ରା କି, ମାତ୍ୱାଲ୍ କି, ନନ୍ଦା କାରିୟା, କି ୱେନ୍ ଲକୁ॰ ନାଡାତାନ୍ ଲକ୍, ଇ ୱାଡିଟେ ଲକ୍  ମାପୃନେ ରାଜିଟେ ଅଦିକାର୍ ପାୟ୍ଏରି॰ ଅଡାର୍ ।
\v 11 ଆରେ ଇମ୍ ଗୁଲୁ॰ ତାନିର୍ ଏର୍ ଏର୍ ଇ ୱାଡିନ୍ ମାଟର୍; ମାତର୍ ପର୍ବୁ ଯୀଶୁ କୀଷ୍ଟ॰ ପିଦିର୍ନା ଆରେ ଆମ୍ ଗୁଲ୍ନେ  ମାପୃ॰ ଆତ୍ମା॰ ଉନିଟ୍ ଇମ୍ ଗୁଲ୍ ନରି ଏରିମାୟାର୍, ସୁଗୁଲ୍ଟର୍ ଆରେ ଦରମ୍ଟେ ଲକ୍ ଏଞ୍ଜି ଏଜା ଏରିମାୟାର୍ ।
\v 12 ପାଟିଟେ ବିସୟ୍ ସାଦନ୍ କେଗି॰ ପାୟିଟ୍ ଆନୁ॰ ସୁୱାଦିନ୍ ମାୟା, ମାତର୍ ପାଟିଟେ ବିସୟ୍ ନିୟାଟେ ମାନା । ପାଟିଟେ ବିସୟ୍ ସାଦନ୍ କେଗି॰ ପାୟିଟ୍ ଆନୁ॰ ସୁୱାଦିନ୍ ମାୟା, ମା ତର୍ ଆନ୍ ଏରେ ମେନ୍ ବିସୟ୍ଟେ ଅଦିନ୍ତିନ୍ ଏରି॰ ପାଣ୍ତାନ୍ ।
\v 13 କାଦି ପୁଡୁଗୁ॰ ପାୟିଟ୍, ଆରେ ପୁଡୁଗ୍॰ କାଦି ପାୟିଟ୍; ମାତର୍  ମାପୃ ଇ ଜଡେକି॰ ନସ୍ଟ କେଦାଣ୍ଡ୍ । ମେନ୍ ବେବିଚାର୍ ପାୟିଟ୍ ମାନା, ମାତର୍ ପର୍ବୁ॰ ପାୟିଟ୍, ଆରେ ପର୍ବୁ ମେନି॰ ପାୟିଟ୍ ।
\v 14 ମାତର୍ ପର୍ବୁ॰ ମରନ୍ଟୁକ୍ ନିଜ୍ ସକ୍ତିନା ସିଣ୍ତୁତଣ୍ଡ୍ ଆରେ ଆମୁ॰ ମେନ୍ ସିଣ୍ତୁତାଣ୍ତ ।
\v 15 ଇମ୍ ଗୁଲ୍ନେ ମେନ୍ ଜେ, କୀଷ୍ଟନେ ଅ॰ ୱାଡିନ୍, ଇଦ୍ ଏନା ପୁନାର୍ କି ? ଆଟେକଡ୍ ଆନ୍ କୀଷ୍ଟନେ ମେନି॰ ଉୟି ଏଟେନ୍ ଦାରିନେ କାମେ କେଦାନ୍ ? ଆଦ୍ ଏସେଲ୍ ମେନ୍ ଏରି॰ ମାକା ।
\v 16 ଆରେ ଏର୍ ଦାରିନା ମିସ୍ଏଦାଣ୍ଡ୍ ଅଣ୍ଡ୍ ଆଦିନା ଉକ୍ଟି ମେନ୍ ଏଦାଣ୍ଡ୍, ଇଦ୍ ଏନା ଇମ୍ ଗୁଲ୍ ପୁନାର୍ କି ? ଏନାଦି॰ କି ଲେକା ମାୟା, "ଅର୍ ଇରୁଲ୍ ଉକ୍ଟି ମେନ୍ ଏରି ସେୟାର୍" ।
\v 17 ମାତର୍ ଏୟିଣ୍ଡ୍ ପର୍ବୁନା ମିସ୍ଏଦାଣ୍ଡ୍, ଅଣ୍ଡ୍ ଅଣ୍ତୁନା ଉକ୍ଟି ଆତ୍ମା ଏଦାଣ୍ଡ୍ ।
\v 18 ଦାରି କାମେଟୁକ୍ ୱେଟୁର୍ । ଲକ୍ ଏରେମେନ୍ ୱେନ୍ ପାପ୍ କେଗଡ୍, ଆଦ୍ ନିଜ୍ ମେନି॰ କେୟାଣ୍ଡ୍; ମାତର୍ ଏୟିଣ୍ଡ୍ ବେବିଚାର୍ କେଦାଣ୍ଡ୍, ଅଣ୍ଡ୍ ନିଜେଟେ ମେନି॰ ବିରଦ୍ରେନ୍ ପାପ୍ କେଦାଣ୍ଡ୍ ।
\v 19 ଇମ୍ ଗୁଲ୍ନେ ମେନ୍ ଜେ  ମାପୃ ସିୟଣ୍ତି ଇମେ ଗର୍ବେନ୍ ମାନାକ୍ ସୁକଲ୍ ଆତ୍ମାଟେ ମନ୍ଦିର୍; ଆରେ ଇମ୍ ଗୁଲ୍ ନିଜେନ୍ ନିଜେଟେ ଲକ୍ ଏରାର୍, ଇଦ୍ ଏନା ଇମ୍ ଗୁଲ୍ ପୁନାର୍ କି ?
\v 20 ନାଦି॰ କି ଇମ୍ ଗୁଲ୍ ମୁଲ୍ୟ ସି ୱିଡି ଏରିମାୟାର୍; ଆଦି॰ ଇମ୍ ଗୁଲ୍ନେ ମେନ୍ତିନ୍ ପର୍ବୁନେ ମଇମା ପର୍କାସ୍ କେୟୁର୍ ।
\c 7
\p
\v 1 ଇମ୍ ଗୁଲ୍ ଏରେ ବିସୟ୍ ଲେକାସି ମାୟାର୍, ଆମାଟେ ଉତର୍ ଏରିଦା, ଆସ୍ମାଲି॰ ମେର୍ ପାକଡ୍ ମାଗିଣ୍ଡ୍ ସିଣ୍ତି॰ ନିୟା;
\v 2 ମାତର୍ ବେବିଚାର୍ କେଗି॰ ମାନା ପାୟିଟ୍ ଲକୁ॰ ନିଜେଟେ ଆୟାଲ୍ ମାକା, ଆରେ ପାଟିନ୍ ଆସ୍ମାସ୍କିଲି॰ ନିଜେଟେ ମାଗିଣ୍ଡ୍ ମାନ୍କାଣ୍ଡ୍ ।
\v 3 ମାଗିଣ୍ଡ୍ ଆୟାଲି॰ ଆଦିନେ ପାଟିଟେ ବିସୟ୍ତୁନ୍ ଦାୟିତ୍, ଆରେ ଆୟ୍ ୱାଡିନ୍ ଆୟାଲ୍ ମାଗିଣ୍ତି॰ ଅଣ୍ତୁନେ ପାଟିଟେ ବିସୟ୍ତୁନ୍ ଦାୟିତ୍ ।
\v 4 ଆୟାଲି॰ ନିଜେଟେ ମେନ୍ତିନ୍ ଅଦିକାର୍ ମାନା, ମାତର୍ ମାଗିଣ୍ତି॰ ମାୟା; ଆୟ୍ ୱାଡିନ୍ ମାକାଣ୍ତି॰ ମେନ୍ ନିଜେଟେ ମେନ୍ତିନ୍ ଅଦିକାର୍ ମାନା, ମାତର୍ ଆୟାଲି॰ ମାୟା ।
\v 5 ଆୟାଲ୍ ମାଗିଲ୍ ୱେନେଲ୍ ଏରି॰ ମାକାର୍ । ମାତର୍ ଅର୍ନେ ଉକୁଟ୍ ମନ୍ ଏଂଗଡ୍ ଏନେତ୍ ବେଲା ଆରେକ୍ ପାର୍ତନା କେକି॰ ପାୟିଟ୍ ୱେନେଲ୍ ଏରି॰ ଏଦା, ମାତର୍ ଇନ୍ଦ୍ରିୟ ସକ୍ତି॰ ଦମନ୍ କେୟା ପାଇଟ୍, ସୟ୍ତାନ୍ ଏରେ ୱାଡିନ୍ ଇମ୍ ଗୁଲୁ॰ ମୁୱାସ୍ କେକି॰ ମାକା, ଇଦି॰ ପାୟିଟ୍ ଆରେତରେକ୍ ମିସ୍ ଏରୁର୍ ।
\v 6 ମାତର୍ ଆନ୍ ଇମୁ॰ ଆଦେସ୍ ସିଦାନ୍ ୱାଡିନ୍ ପକାନ୍, ଉପଦେସ୍ ସିଦାନ୍ ୱାଡିନ୍ ପକୁଦାନ୍ ।
\v 7 ଆନେ ଇଚା ଏନାଦ୍ କି, ପାଟିନ୍ ଲକ୍ ଆନ୍ ୱାଡିନ୍ ଏକାର୍, ମାତର୍ ପାଟିନ୍ ଲକ୍  ମାପୃନ୍ ପେଲ୍‍ଟୁକ୍ ଦାନ୍ ପାୟ୍ ଏରିମାୟାର୍, ଏର୍ ଇ ୱାଡିନ୍ ଦାନ୍ ଆରେକୁର୍ ୱେନ୍ ପର୍କାର୍ଟେ ଦାନ୍ ।
\v 8 ମାତର୍ ଆନ୍ ଅଦୁର୍ ଏରା ଲକୁ॰ ଆରେ କେଟାସିଲି॰ ପକୁଦାର୍, ଅର୍ ଆନ୍ ୱାଡିନ୍ ମାଡ୍ ଅରୁ॰ ପାୟିଟ୍ ନିୟା ଏଦା ।
\v 9 ମାତର୍ ଅର୍ ଜଦି ଅ॰ ଲୁ॰ ଅଦିନ୍ତି॰ ଇରି॰ ଅଡା ମାନ୍ଦାର୍, ଆଟେକଡ୍ ଅଦୁର୍ ଏକାର୍; ଏନାଦି॰ କି କାମାନାଲାନା କିସ୍ତିନ୍ କାର୍ୱି ସେୟାନ୍ ବାଦୁଲ୍ ଅଦୁର୍ ଏରଣ୍ତି ନିୟା ।
\v 10 ମାତର୍ ଅଦୁର୍ ଏଦାନ୍ ଲକୁ॰ ଆନ୍ ଆଦେସ୍ ସିଦାନ୍, ଆନ୍ ସିୟାନ୍ ମାତର୍ ପର୍ବୁ ସିଦାଣ୍ଡ୍, ଆୟାଲ୍ ନିଜେଟେ ମାଗିଣ୍ତି॰ ସାକାରି॰ ମାକା ।
\v 11 (ଜଦି ସାକାର୍ଦା ଆଟେକଡ୍ ଅଦୁର୍ ଏରି॰ ମାକା, ଆରେତରେକ୍ ନିଜେଟେ ମାଗିଣ୍ଡ୍ନା ମିସ୍ଏକା ), ମାଗିଣ୍ଡ୍ ନିଜେଟେ ଆୟାଲି॰ ସାକାରି॰ ମାକାଣ୍ଡ୍ ।
\v 12 ମାତର୍ ୱେନ୍ ପାଟିନ୍ ଲକୁ॰ ଆନ୍ ପକୁଦାନ୍ ( ପର୍ବୁ ପକାଣ୍ଡ୍ )ଜଦି ଏରେ ମେନ୍ ବାୟିନେ ଆୟାଲ୍ ବିସ୍ୱାସ୍ ମାନାଟେ ସେୟ୍ଦା, ଆରେ ଆଦ୍ ଅଣ୍ତୁନା ବାସେ ଏରି॰ ଇଚାକେଦା, ଆଟେଲ୍ ଅଣ୍ଡ୍ ଆଦି॰ ସାକାରି॰ ମାକାଣ୍ଡ୍ ।
\v 13 ଆରେ ଏରା ଆସ୍ମାଲି॰ ବିସ୍ୱାସ୍ ମାନାଟେ ମାଗିଣ୍ଡ୍ ସେୟ୍ଦାଣ୍ଡ୍, ଆରେ ଅଣ୍ଡ୍ ଆଦିନା ବାସେ ଏରି॰ ଇଚା କେଦାଣ୍ଡ୍, ଆଦ୍ ନିଜ୍ ମାଗିଣ୍ତି॰ ସାକାରି॰ ମାନ୍କା ।
\v 14 ଏନାଦି॰ କି ବିସ୍ୱାସ୍ ମାନା ମାଗିଣ୍ଡ୍ ଆୟାଲିନ୍ ଉନିଟ୍ ସୁଚି କେୟି ଏରି ମାୟାଣ୍ଡ୍, ଆରେ ବିସ୍ୱାସ୍ ମାନାଟେ ଆୟାଲ୍ ମାଗିଣ୍ତି॰ ଉନିଟ୍ ସୁଚି କେୟି ଏରିମାୟା; ଆଦ୍ ଏରାକଡ୍ ଇମ୍ ଗୁଲ୍ନେ ସିଣ୍ତିଲ୍ ମାସିଲ୍ ଅସୁଚି ଏନର୍ ମେନ୍, ମାତର୍ ଇଣ୍ତି ଅର୍ ସୁଚି ।
\v 15 ଜଦି ଅବିସ୍ୱାସି ୱେନେଲ୍ ଏରି॰ ଇଚା କେଗିଦାର୍, ଆଟେକଡ୍ ଅର୍ ୱେଲେନ୍ ଏକାର୍; ଇ ୱାଡିନ୍ ଗଟ୍ ଏଂଗଡ୍ ବାୟି କି ସେଲାଲ୍ ଅଦୁର୍ ବନ୍ଦନ୍ଟୁକ୍ ମୁକ୍ଲା ଏକାର୍;  ମାପୃ ଇମ୍ ଗୁଲୁ॰ ସାନ୍ତିନାଟ୍ ମିସ୍ବିଡ୍ ଏରି ପିୟି॰ ପାୟିଟ୍ ଅର୍ଗି ମାୟା ।
\v 16 ଆଦି॰ ଏ ଆସ୍ମାଲ୍, ଇନ୍ ଜେ ନିଜ୍ ମାଗିଣ୍ତି॰ ପରିତ୍ରାନ୍ କେଦାଟ୍, ଇଦ୍ ଏନା ପୁୟାଟ୍ ? ଆରେ ଏ ମାଗିଣ୍ଡ୍, ଇନ୍ ଜେ ନିଜ୍ ଆୟାଲି॰ ପରାତ୍ରାନ୍ କେଦାଟ୍, ଇଦ୍ ଏନା ପୁୟାଟ୍ ?
\v 17 ୱେୟ୍କ୍ ପର୍ବୁ ଏୟିରୁ॰ ଏରେ ୱାଡିନ୍ ଦାନ୍ ସିମାୟଣ୍ତ,  ମାପୃ ପାଟିନ୍ ଲକୁ॰ ଏରେ ଅବସ୍ତାରେନ୍ ଅର୍ଗି ମାୟାଣ୍ଡ୍, ଅଣ୍ଡ୍ ଆୟ୍ ୱାଡିନ୍ ଆଚରଣ୍ କେକାଣ୍ଡ୍ । ଆନ୍ ପାଟିନ୍ ମଣ୍ତଲିଲି॰ ଇ ୱାଡିଟେ ଆଦେସ୍ ସିଦାନ୍ ।
\v 18 ଏର୍ କି ସୁନତ୍ ଅବସ୍ତାରେନ୍ ଅର୍ଗି ଏରିମାୟାଣ୍ଡ୍ ? ଅଣ୍ଡ୍ ଅସୁନତ୍ ୱାଡିନ୍ ତଟ୍ସି ଏରି॰ ଚେସ୍ଟା କେଗି॰ ମାକାଣ୍ଡ୍ । ଏର୍ କି ଅସୁନତ୍ ଅବସ୍ତାରେନ୍ ଅର୍ଗି ଏରିମାୟାଣ୍ଡ୍ ? ଅଣ୍ଡ୍ ସୁନତ୍ ଏରି॰ ମାକାଣ୍ଡ୍ ।
\v 19 ସୁନତ୍ ଆରେ ଅସୁନତ୍ ମୁଲ୍କେନ୍ ମୁଲିକା ମାନା, ୱାୟ୍କେ  ମାପୃନେ ଆଦେସ୍ ପାଲନ୍ କେୟଣ୍ତି ଇ ବେର୍ଟେ ବିସୟ୍ ।
\v 20  ମାପୃ ପାଟିନ୍ ଲକୁ॰ ଏରେ ଅବସ୍ତାରେନ୍ ଅର୍ଗି ଏରିମାୟା ଆୟ୍ ଅବସ୍ତାରେନ୍ ମାକା ।
\v 21 ଇମ୍ଗୁଲ୍ ଏନା ଦାସ୍ ଏରି ଅର୍ଗି ଏରିମାର୍ ? ମନୁ॰ ଦୁକ୍ ସିମେର୍; ମାତର୍ ଏସେଲ୍ ମୁକ୍ଲା ଏରି॰ ଅଡ୍ତାର୍, ଆଟେକଡ୍ ଇ ୱାଡିଟେ ସୁଜ କାଣ୍ଡ୍ପୁର୍ ।
\v 22 ଏନାଦି॰ କି ଏର୍ ଦାସ୍ ଏରି ପର୍ବୁନ୍ ପେଲ୍ ଅର୍ଗି ଏରି ମାୟାର୍ ଅର୍ ପର୍ବୁନେ ମୁକ୍ଲା ଏରଣ୍ତି ଲକ୍; ଆୟ୍ ୱାଡିନ୍ ଏର୍ ମୁକ୍ଲା ଏରି ଅର୍ଗି ଏରି ମାୟାର୍ ଅର୍ କୀଷ୍ଟନେ ଦାସ୍ ଲକ୍ ।
\v 23 ଇମ୍ଗୁଲ୍ ମୁଲ୍ୟ ସି କେରିନ୍ ୱିଡି ଏରିମାୟାର୍, ଲକୁନେ ଦାସ୍ ଏର୍ମେର୍ ।
\v 24 ଏ ବାୟିତିଲ୍, ପାଟିନ୍ ଲକ୍ ଏରେ ୱାଡିନ୍ ଅର୍ଗି ଏରିମାୟାର୍, ଅର୍  ମାପୃନ୍ ପେଲ୍ ଆୟ୍ ୱାଡିନ୍ ମାକାର୍ ।
\v 25 ବ୍ରାମଚାରି ଲକୁନ୍ ବିସୟ୍ରେନ୍ ଆନ୍ ପର୍ବୁନ୍ ପେଲ୍‍ଟୁକ୍ ଏନା ମେନ୍ ଆଗିୟା ପାୟ୍ ଏରାନ୍, ମାତର୍ ପର୍ବୁନେ ଦୟା ଉନିଟ୍ ବିସ୍ୱାସ୍ଟଣ୍ଡ୍ ଏରି ନିଜେଟେ ଇଚା ସିଗିଦାନ୍ ।
\v 26 ଆନ୍ ମନେନ୍ ଏତାକିଦାନ୍ ଜେ, ଲକ୍ ଏରେ ୱାଡିନ୍ ମାୟାଣ୍ଡ୍, ବିପଦ୍ ପାୟିଟ୍ ୱାରଣ୍ତି ଦିନ୍ଗିଲି॰ ଆୟ୍ ୱାଡିନ୍ ମାନଣ୍ତି ନିୟା
\v 27 ଇମ୍ ଏନା ଆୟାଲ୍ନା କାଟି ଏରି ମାର୍ ? ଆଟେକଡ୍ ମୁକ୍ଲା ଏରି॰ ପାୟିଟ୍ ଚେସ୍ଟା କେମେର୍, ଇମ୍ ଏନା ଅଦୁର୍ ଏରାଟର୍ ? ଆଟେକଡ୍ ଆୟାଲ୍ କାଣ୍ତିକ୍ ଚେସ୍ଟା କେମେର୍ ।
\v 28 ମାତର୍ ଜଦି ଇମ୍ଗୁଲ୍ ଅଦୁର୍ ଏରିମାର୍, ଆଟେକଡ୍ ପାପ୍ କେୟାର୍; ଆରେ ଜଦି ଜୁବତି ଅଦୁର୍ ଏରିମାୟା, ଆଟେକଡ୍ ଆଦ୍ ମେନ୍ ପାପ୍ କେୟା । ଏ॰ଗଡ୍ ମେନ୍ ଇ ୱାଡିଟେ ଲକ୍ ଇ କାଲେନ୍ ଦୁକ୍ ବ ଏଦାର୍; ଆରେ ଇମ୍ଗୁଲ୍ ଆମାଟୁକ୍ ରକ୍ୟା ପାୟ୍ଏରୁର୍, ଇଦ୍ ଆନେ ଇଚା ।
\v 29 ମାତର୍ ଏ ବାୟି ଲକ୍ ଆନ୍ ଇମୁ॰ ପକୁଦାନ୍, ବେଲା ପେରିନ୍ ତାୟେନି, ଇଦି॰ ପାୟିଟ୍ ଏୟିରୁ॰ ଆୟାଲ୍ ମାୟା ଅର୍ ଆୟାଲ୍ ମାନା ୱାଡିନ୍ ଏରୁର୍ ।
\v 30 ଆରେ ଏରେ ଲକ୍ ରଦନ୍ କେଦାର୍, ଅର୍ ରଦନ୍ କେୟା ଲକୁନ୍ ୱାଡିନ୍ ଏରୁର୍, ଆରେ ଏରେ ଲକ୍ କିର୍ଦେ ଏଦାର୍, ଅର୍ କିର୍ଦେ କେୟା ଲକୁ॰ ୱାଡିନ୍ ଏରୁର୍, ଏରେ ଲକ୍ ୱିଡ୍ଦାର୍, ଅର୍ ମୁଲ୍କେନ୍ ୱିଡା ଲକୁନ୍ ୱାଡିନ୍ ଏରୁର୍ ।
\v 31 ଏରେ ଲକ୍ ଜଗତ୍ଟେ ବିସୟ୍ଗୁଲୁ॰ ବାୟ୍ ଏରିଦାର୍ ଅଦ୍ ନିୟାରେନ୍ ବାୟ୍ ଏରୁର୍ ମାତର୍ ଆୱୁ॰ ମନ୍ ସିମେର୍; ଏନାଦି॰ କି ଇ ଜଗତ୍ ଆରେ ଇ ଜଗତୁନ୍ ମାନଣ୍ତି ଗିନ୍ସୁ ପାଟିନ୍ ଲପ୍ ଏରିସେୟା ।
\v 32 ମାତର୍ ଇମ୍ଗୁଲ୍ ଏତାମେର୍, ଇଦ୍ ଆନେ ଇଚା । ଏୟିଣ୍ଡ୍ ଅଦୁର୍ ଏରାଣ୍ଡ୍, ଅଣ୍ଡ୍ ଏରେ ୱାଡିନ୍ ପର୍ବୁନେ କିର୍ଦେଟେ ବଡ୍ନା ଏଦାଣ୍ଡ୍, ଇଦିନ୍ ପାୟିଟ୍ ପର୍ବୁନେ ବିସୟୁ॰ ଉୟି ଏତାତାଣ୍ଡ୍
\v 33 ମାତର୍ ଏୟିଣ୍ଡ୍ ଅଦୁର୍, ଅଣ୍ଡ୍ ଏଟେନ୍ ନିଜ୍ ଆୟାଲ୍ନେ କିର୍ଦେଟେ ବଡ୍ନା ଏଦାଣ୍ଡ୍, ଆଦି॰ ପାୟିଟ୍ ଅଣ୍ଡ୍ ଜଗତ୍ଟେ ବିସୟୁ॰ ଇୟି ଚିନ୍ତା କେଦାଣ୍ଡ୍, ଆରେ ଅଣ୍ତୁନେ ମନ୍ ଦୁୟ୍ ବା ଏଦା ।
\v 34 ଅଦୁର୍ ଏରା ଆସ୍ମାଲ୍ ଆରେ ଜୁବତି, ମେନ୍ ଆରେ ଆତ୍ମାନ୍ ସୁକଲ୍ ଏରି॰ ପାୟିଟ୍ ପର୍ବୁନେ ବିସୟୁ॰ ଉୟି ଚିନ୍ତା କେଦା; ମାତର୍ ଏଦ୍ ଅଦୁର୍ ଏରିମା, ଆଦ୍ ଏଟେନ୍ ନିଜ୍ ମାଗିଣ୍ଡ୍ନେ କିର୍ଦେଟେ ବଡ୍ନା ଏଦା । ଆଦି॰ ପାୟିଟ୍ ଜଗତ୍ଟେ ବିସୟୁ॰ ଉୟି ଚିନ୍ତା କେଦା ।
\v 35 ଇ ପାଟେ ଆନ୍ ଇମ୍ଗୁଲୁ॰ ନିଜେଟେ ଲାବ୍ ପାୟିଟ୍ ପକୁଦାନ୍, ଇମ୍ଗୁଲୁ॰ ବନ୍ଦନ୍ତୁନ୍ ମାନି॰ ପାୟିଟ୍ ପକାନ୍, ମାତର୍ ଇମ୍ଗୁଲ୍ ଏରେ ୱାଡିନ୍ ସତ୍ ଆଚରନ୍ କେୟି ଉକ୍ଟି ମନ୍ନା ପର୍ବୁନ୍ ପେଲ୍ ଦିୟାନ୍ନା ମାଣ୍ତୁର୍, ଇଦି॰ ପାୟିଟ୍ ପକୁଦାନ୍ ।
\v 36 ମାତର୍ ଏରେ ଲକ୍ନେ ପର୍ପଣ୍ତି ମାଲ୍ନେ ଜୁବା ବିସୟ୍ ଜିନ୍ସି ସେଞ୍ଜି ମାୟା, ଆରେ ଅଣ୍ଡ୍ ଆଦି॰ ପାୟିଟ୍ ଅନୁଚିତ୍ ବ୍ୟବଆର୍ କେକିଦାନ୍ ଏଞ୍ଜି ଏତାତାଣ୍ଡ୍, ଆଟେଲ୍ ଆଦି॰ ଅଦୁର୍ ଏରି॰ ଇଚା କେଗଡ୍, ଅଣ୍ତୁ॰ ଏଟେନ୍ ଇଚା, ଆପାଡ୍ କେକାଣ୍ଡ୍; ଆମାନ୍ ପାପ୍ ମାନା; ଅର୍ ଅଦୁର୍ ଏକାର୍ ।
\v 37 ମାତର୍ ଏର୍ନେ ଗର୍ବେନ୍ ଦରଜ୍ ମାୟା; ଆରେ ଅଦୁର୍ ଏରି॰ ଲଡା କେୟାଣ୍ଡ୍, ଅର୍ନେ ନିଜେଟେ ଇଚା ଅନୁସାର୍ନା କେଗି॰ ପାୟିଟ୍ ଅଦିକାର୍ ସେୟ୍ଦା, ଆରେ ଏର୍ ନିଜେଟେ ମାଲି॰ ଜୁବତି ଇରି॰ ପାୟିଟ୍ ଗର୍ବେନ୍ ତିର୍ କେଦାଣ୍ଡ୍, ଅଣ୍ଡ୍ ନିୟା କେଗିଦାଣ୍ଡ୍ ।
\v 38 ଆଦି॰ ଏୟିଣ୍ଡ୍ ନିଜେଟେ ଜୁବତି ମାଲି॰ ଅଦୁର୍ କେୟି ସିଦାଣ୍ଡ୍, ଅଣ୍ଡ୍ ନିୟା କେଦାଣ୍ଡ୍, ଆରେ ଏର୍ ଅଦୁର୍ କେୟିସିୟାଣ୍ତ, ଅଣ୍ଡ୍ ପେରିନ୍ ନିୟା କେଦାଣ୍ଡ୍
\v 39 ମାଗିଣ୍ଡ୍ ଜିୱେ ମାନ୍ ଆରେକ୍ ଆୟାଲ୍ କାଟି ଏରି ସେୟ୍ଦା; ମାତର୍ ଜଦି ମାଗିଣ୍ଡ୍ ସାଦାଣ୍ଡ୍, ଆଟେକଡ୍ ଆୟାଲ୍ ପର୍ବୁନ୍ପେଲ୍ ବିସ୍ୱାସ୍ଟେ ଏୟିରୁ॰ ଇଚା ଅଣ୍ତୁ॰ ଅଦୁର୍ ଏରି॰ ପାୟିଟ୍ ସୁୱାଦିନ୍ ମାୟା ।
\v 40 ମାତର୍ ଆଦ୍ ଆୟ୍ ୱାଡିନ୍ ମା॰ଗଡ୍ ପେରିନ୍ ସୁକ୍ ପାୟ୍ଦାନ୍, ଇଦ୍ ଆନେ ଇଚା, ଆରେ ଆନ୍ ମେନ୍ ପର୍ବୁନେ ଆତ୍ମା ପାୟ୍ଏରି ମାନ୍ ଏଞ୍ଜି ମନେନ୍ ଏତାକିଦାନ୍ ।
\c 8
\p
\v 1 ମୁର୍ତିଲି॰ ପେଲ୍ ୱାଟେ କେୟଣ୍ତି କାଦି ବିସୟ୍ରେନ୍; ଆମୁ॰ ପାଟିନ୍ ବୁଦି ମାୟା ଏଞ୍ଜି ଇମ୍ଗୁଲ୍ ଏତାକିଦାର୍ । ୟାନ୍ତିନ୍ ଆକାର୍ ଜାତ୍ ଏଦା, ମତର୍ ଲାଡ୍ତିନ୍ ଉନତି ଜାତ୍ ଏଦା ଇଦ୍ ଆମ୍ ପୁୟାମ୍ ।
\v 2 ଜଦି ଏର୍ ଏରେ ମେନ୍ ବିସୟ୍ତୁନ୍ ୟାନି ଏଞ୍ଜି ମନେନ୍ ଏତାତାଣ୍ଡ୍, ଆଟେଲ୍ ଅଣ୍ତୁ॰ ଏରେ ୱାଡିନ୍ ପୁନୁ॰ ମାୟା, ଅଣ୍ଡ୍ ଇ ଆରେକ୍ ଆୟ୍ ୱାଡିନ୍ ପୁନାଣ୍ଡ୍ ।
\v 3 ଜଦି ଏର୍  ମାପୃ॰ ଲାଡ୍ କେଦାର୍, ଆୟ୍ ଲକୁ॰  ମାପୃ ପୁୟାଣ୍ଡ୍ ।
\v 4 ମୁର୍ତିଲି॰ ପେଲ୍ ୱାଟେ କେୟଣ୍ତି କାଦି ବିସୟ୍ରେନ୍ ପକ୍ଦାନ୍, ଆମ୍ ଗୁଲ୍ ପୁୟାମ୍ ଜେ, ଜଗତ୍ତୁନ୍ ୱେନ୍ଦିଟ୍ ଏନଣ୍ତି ଏନାଦ୍ ମାନା, ଆରେ ୱାର୍କେ ଉକୁଟ୍  ମାପୃ॰ ସାକାରି ସିଗଡ୍ ଆରେ ମାନା ।
\v 5 ଏନାଦି॰ କି ସରଗ୍ତୁନ୍ ଏକା କି ପୁର୍ତିବିନ୍ ଏକା ଏରୁ॰ ୱେନ୍ଦିଟ୍ ଏଞ୍ଜି ପକ୍ଦାର୍, ମାନି॰ ଅଡ୍ତାର୍ ମାତର୍ ଇ ୱାଡିନ୍ ତାନ୍ ପେଗିଂଟ୍ ୱେନ୍ଦିସିଲ୍ ଆରେ ପେଗିଂଟ୍ ପର୍ବୁଲ୍ ମାୟାୱ୍ ।
\v 6 ଏ॰ଗଡ୍ମେନ୍ ଆମ୍ ଗୁଲ୍ନେ ୱାୟ୍କେ ଉକୁଟି  ମାପୃ ଆରେ ଆବାନ୍ ପେଲ୍‍ଟୁକ୍ ପାଟିଟେ ବିସୟ୍ ଏରିମାୟା, ଆମ୍ ଗୁଲ୍ ଅଣ୍ତୁ॰ ପାୟିଟ୍ ପିୟିଦାମ୍, ଆରେ ଅଦିତିୟ ପର୍ବୁ ଯୀଶୁ କୀଷ୍ଟ, ଅଣ୍ତୁ॰ ଉନିଟ୍ ପାଟିଟେ ବିସୟ୍ ଏରିମାୟା, ଆରେ ଅଣ୍ତୁ॰ ଉନିଟ୍ ଆମ୍ ଗୁଲ୍ ପିୟିଦାମ୍ ।
\v 7 ଏ॰ଗଡ୍ ମେନ୍ ପାଟିନ୍ ଲକୁ॰ ଇ ୱାଡିଟେ ବୁଦି ମାନା; ମାତର୍ ଏଗୁଂର୍ତୁଲ୍ ଇ ଆରେକ୍ ୱେନ୍ଦିଟ୍ ମାୟା ଏଞ୍ଜି ଏତାସି ବେଟି ପାକାପଣ୍ତି ତିନିଦାର୍, ଆରେ ଅରୁନେ ବିବେକ୍ ଦୁର୍ବଲ୍ ଏଦା ପାୟିଟ୍ ଅସୁଚି ଏରି ସେନିଦାର୍ ।
\v 8 ମାତର୍ ତିନଣ୍ତି ଦିନ୍ସୁ ଆମ୍ ଗୁଲୁ॰  ମାପୃନ୍ପେଲ୍ ଉୟି ଏଦୁକୁ॰ ଅଡା; ଆରେ ତିନ୍ଗଡ୍ ଆମ୍ ଗୁଲୁ॰ ଏନା ଲାବାମ୍ ମାନା ।
\v 9 ମାତର୍ ଜାରତା ମାଣ୍ତୁର୍, ଏରେ ବେଲ୍ ଇମ୍ଗୁଲ୍ନେ ଆୟ୍ ଅଦିକାର୍ ଦୁର୍ବଲ୍ ତୁଲୁ॰ ବାଦା ସିଗି॰ ମାକା ।
\v 10 ଏନାଦି॰ କି ଇମ୍ଗୁଲୁ॰ ଇ ଗିୟାନ୍ ମାୟା, ଇମ୍ଗୁଲୁ॰ ଜଦି ଏର୍ ମନ୍ଦିର୍ତିନ୍ କାଦି ତିନି॰ ପାୟିଟ୍ ଉଣ୍ତଣ୍ତି ଦୁର୍ବଲ୍ଟଣ୍ଡ୍ ସୁଡୁଗଡ୍ ମୁର୍ତିତିଲି॰ ୱାଟେ କେୟଣ୍ତି କାଦି ତିନି॰ ଅଣ୍ଡ୍ ଇଚା କେୟାଣ୍ଡ୍ କି ?
\v 11 ଆଦି॰ ଏରେ ଦୁର୍ବଲ୍ ବାୟି॰ ପାୟିଟ୍ କୀଷ୍ଟ ମରନ୍ ଡଣ୍ଡ୍ ପାୟ୍ଏନଣ୍ଡ୍, ଅଣ୍ଡ୍ ଇମ୍ ବୁଦି॰ ଉନିଟ୍ ନସ୍ଟ ଏରିଦାଣ୍ଡ୍ ।
\v 12 ଇ ୱାଡିନ୍ ବାୟି ଲକୁ॰ ବିରଦ୍ରେନ୍ ପାପ୍ କେୟି ଆରେ ଅରୁନେ ଦୁର୍ବଲ୍ ବିବେକି॰ ଆଟିକାରି ଇମ୍ଗୁଲ୍ କୀଷ୍ଟ॰ ବିରଦ୍ରେନ୍ ପାପ୍ କେଗିଦାର୍ ।
\v 13 ଜଦି କାଦି ଉନିଟ୍ ଆନ୍ ବାୟି ପାପ୍ତିନ୍ ଇଲ୍ଗଡ୍ ଆନ୍ ଏସେଲ୍ ମେନ୍ ସେପୁଲ୍ ତିନି॰ ପାଣ୍ତାନ୍, ଏରେ ୱାଡିନ୍ ନିଜ୍ ବାୟି ଆନୁ॰ ଉନିଟ୍ ଅସୁବିଦା ପାୟ୍ଏରି॰ ମାକାଣ୍ଡ୍ ।
\c 9
\p
\v 1 ଆନ୍ ଏନା ସୁୱାଦିନ୍ ଏରାନ୍ କି ? ଆନ୍ ଏନା ପେରିତ୍ ଏରାନ୍ ? ଆନ୍ ଏନା ଯୀଶୁ ଆମ୍ ପର୍ବୁ॰ ସୁଡାନ୍ କି ? ଇମ୍ଗୁଲ୍ ଏନା ପର୍ବୁ॰ ପେଲ୍ ଆନେ ପରିସ୍ରମ କେୟଣ୍ତି ପଲ୍ ଏରାର୍ କି ?
\v 2 ଦି ଆନ୍ ୱେନ୍ ଲକୁ॰ ପେଲ୍ ଉକୁର୍ ପେରିତ୍ ଏରାକଡ୍ ମେନ୍ ଇମ୍ପେଲ୍ ତାନ୍ ଆନ୍ ଉକୁର୍ ପେରିତ୍; ଏନାଦି॰ କି ଇମ୍ ପର୍ବୁ॰ ପେଲ୍ ଆନେ ପେରିତ୍ ପଦ୍ଟେ ଚାପା ।
\v 3 ଆନୁ॰ ପର୍ସନ୍ ପକ୍ଦାନ୍ ଲକୁ॰ ଆନେ ଉତର୍ ଏରିଦା,
\v 4 ତିନି॰ ଉନୁ॰ କେଗି॰ ପାୟିଟ୍ ଆମ୍ ଗୁଲୁ॰ ଏନା ଅଦିକାର୍ ମାନା କି ?
\v 5 ୱେନର୍ ପାଟିନ୍ ପେରିତ୍ତିଲ୍, ପର୍ବୁନେ ବାୟିତିଲ୍ ଆରେ କେପା॰ ୱାଡିନ୍ ବିସ୍ୱାସ୍ଟେ ଆସ୍ମାଲି॰ ଅଦୁର୍ କେୟି ଆଦିନା ସ॰ଗେନ୍ ମେୟ୍କି॰ ପାୟିଟ୍ ଆମୁ॰ ଏନା ଅଦିକାର୍ ମାନା କି ?
\v 6 ଆରେ ୱାୟ୍କେ ବର୍ନବା ଆରେ ଆନ୍ ନିଜେନ୍ ନିଜେଟେ ଜିବ୍କା ପାୟିଟ୍ କାମେ କେୟେଟି ସେୟ୍ଦାମ୍ ?
\v 7 ଏର୍ ନିଜେନ୍ କର୍ଚ କେୟି ସୟିନ୍ କାମେ ଏସେଲ୍ କେଦାର୍ କି ? ଏର୍ ଅ॰ଗୁର୍ ମାର୍କିଲ୍ ଉଣ୍ତୁସି ଆମାଟେ ପଲ୍ ତିନାର୍ କି ? ଆରେ ଏର୍ ମେଣ୍ତାଲ୍ ଅସି ଆୱ୍ନେ ପାଲ୍ ଉନାର୍ କି ?
\v 8 ଆନ୍ ଏନା ଲକ୍ଗୁଲ୍ ପକ୍ଦାର୍ ୱାଡିନ୍ ଇ ପାଟିନ୍ ପାଟେ ପକୁଦାନ୍ କି ? ବେବସ୍ତା ମେନ୍ ଇ ପାଟେ ଏନା ପକା କି ?
\v 9 ଏନାଦି॰ ମସା॰ ବେବସ୍ତାନ୍ ଇ ୱାଡିନ୍ ଲେକା ମାୟା, "ଗାନାନ୍ ମେୟ୍କଣ୍ତି କନ୍ଦେ॰ ତମ୍ନା କାଟ୍ମେର୍" ।  ମାପୃ ଏନା କନ୍ଦେନ୍ ବିସୟ୍ରେନ୍ ଚିନ୍ତା କେଗିଦାଣ୍ଡ୍ ?
\v 10 ଅଣ୍ଡ୍ ଏନା ୱାୟ୍କେ ଆମ୍ ଗୁଲୁ॰ ପାୟିଟ୍ ମେନ୍ ପକାଣ୍ଡ୍ କି ? ଅଁ ଆମ୍ ଗୁଲୁ॰ ପାୟିଟ୍ ଇଦ୍ ଲେକା ଏରିମାୟା, ଏର୍ ତାସ୍ କାମେ କେଦାଣ୍ଡ୍ ଅଣ୍ଡ୍ ଆସା ଏରି ତାସ୍ କାମେ କେକାଣ୍ତ, ଆରେ ଗାନା କାରାକ୍ ଆମାଟେ ପଲ୍ ପାୟ୍ ଏରଣ୍ତି ଅସାନା ଗାନା କାରି କାମେ କେଗିଦାଣ୍ଡ୍ ।
\v 11 ଏନାଦି॰ କି ଆମ୍ ଗୁଲ୍ ଇମୁ॰ ପାୟିଟ୍ ଆତ୍ମାଟେ ୱିତିଲ୍ ୱିତି ମାୟାମ୍, ଆଟେକଡ୍ ଇମ୍ଗୁଲ୍ ଇ ଜଗତ୍ଟେ ତାସ୍ ଆଦିନେ ପଲ୍ ଆମ୍ ପାୟ୍ ଏଂଗଡ୍ ଏନା ନିୟା ମାନା କି ?
\v 12 ଜଦି ୱେନ୍ ଲକ୍ ଇମ୍ଗୁଲୁ॰ ପେଲ୍ ଅଦିକାର୍, ଆଟେକଡ୍ ଆମ୍ ଗୁଲ୍ ଆରେ ଅଦିକ୍ ଏରାମ୍ କି ? ଏ॰ଗଡ୍ ମେନ୍ ଆମ୍ ଗୁଲ୍ ଆୟ୍ ଅଦିକାରି॰ ବ୍ୟବଆର୍ କେୟାମ୍; ମାତର୍ ଆମ୍ ପାଟିଟେ ସାମ୍ବାଲ୍ କିଦାମ୍ କି ଆମୁ॰ ଉନିଟ୍ କୀଷ୍ଟନେ ନିୟାଟେ କାବୁର୍ତୁନ୍ ଏନାମେନ୍ ଅସୁବିଦା ୱାରି॰ ମାକା ।
\v 13 ରେ ଲକ୍ ଜିରୁସାଲେମ୍ ମନ୍ଦିର୍ତିନ୍ ସେବା କେଗିଦାର୍, ଅର୍ ମନ୍ଦିର୍ଟୁକ୍ କାଦି ପାୟ୍ଏରିଦାର୍, ଆରେ ଏର୍ ପାଟିନ୍ ଦିନ୍ ବେଦିନ୍ ସେବା କେଗିଦାର୍, ଅର୍ ବେଦିଟେ ଦିନ୍ସୁ ନା ମିସ୍ ଏରିଦାଣ୍ଡ୍, ଇଦ୍ ଏନା ପୁନାର୍ କି ?
\v 14 ଇ ୱାଡିନ୍ ପର୍ବୁ ଆଦେସ୍ ସି ମାୟାଣ୍ଡ୍, ଏରେ ଲକ୍ ନିୟାଟେ କାବୁର୍ ପର୍ଚାର୍ କେଗିଦାର୍, ଅର୍ ଜେନିୟାଟେ କାବୁର୍ନା ପିୟ୍କିର୍ ପିୟିଦାର୍ ।
\v 15 ମାତର୍ ଆନ୍ ଇ ୱାଡିଟେ ଏନା ମେନ୍ ଅଦିକାର୍ ବ୍ୟବଆର୍ କେୟାନ୍, ଆନ୍ ଇ ବିସୟ୍ ପାୟ୍ ଏରି॰ ପାୟିଟ୍ ଲେକାପାନ୍ ମାତର୍ ଇ ୱାଡିନ୍ ଗରବ୍ କେଗି॰ ପାୟିଟ୍ ଆନେ ଅଦିକାର୍ ନସଟ୍ ଏରି॰ ପେଲ୍‍ଟୁକ୍ ସାୟି ସେନ୍ଗଡ୍ ଆନୁ॰ ନିୟାୟି ।
\v 16 ଏନାଦି॰ କି ଆନ୍ ଜଦି ନିୟାଟେ କାବୁର୍ ପର୍ଚାର୍ କେଗଡ୍, ଆଦ୍ ଆନ୍ ପାୟିଟ୍ ଏନା ମେନ୍ ଗରବ୍ଟେ ପାଟେ ଏରା; ଏନାଦି॰ କି ଇଦିନ୍ ପାୟିଟ୍ ଆନ୍ କେଗି॰ ବାଦ୍ୟ, ଜଦି ଆନ୍ ନିୟାଟେ କାବୁର୍ ପର୍ଚାର୍ କେୟାକଡ୍ ଡଣ୍ଡ୍ ପାୟ୍ ଏଦାନ୍ ।
\v 17 ଜଦି ଆନ୍ ନିଜେଟେ ଇଚାନା ଇଦ୍ କେଗଡ୍ ଆନୁ॰ ପାୟିଟ୍ ପରିସ୍କାର୍ ମାୟା; ମାତର୍ ଜଦି ନିଜେଟେ ଇଚାନା କେୟାକଡ୍ ମେନ୍ ସେବକ ପଦ୍ଟେ ଦାୟିତ୍ ଆନୁ॰ ସର୍ପାସି ଏରି ମାୟା ।
\v 18 ଆଟେକଡ୍ ଆନେ ପୁରୁସ୍କାର୍ ଏନାଦୁ ? ନିୟାଟେ କାବୁର୍ଟୁକ୍ ୱାରଣ୍ତିଟେ ଅଦିକାର୍ ପାୟ୍ ଏରାୟେ॰ ଆନ୍ କୁଲି ମାନା ୱାଡିନ୍ ପର୍ଚାର୍ କେଗିଦାନ୍ ।
\v 19 ଇଦିନ୍ ପାୟିଟ୍ ଆନ୍ ଏରୁ॰ ଅଦିନ୍ତିନ୍ ଏରାକଡ୍ ମେନ୍ ନିଜେନି॰ ପାଟିନ୍ ଲକ୍ନେ ଦାସ୍ କେକନ୍, ଏନାଦି॰ କି ଏରେ ୱାଡିନ୍ ଆନ୍ ପେ॰ଗୁର୍ତୁଲ୍ ଲକୁ॰ ପାୟ୍ ଏରି॰ ପାୟିଟ୍ ।
\v 20 ଆନ୍ ଜିଉଦି ଲକୁ॰ ପାୟ୍ଏରି॰ ପାୟିଟ୍, ଅରୁ॰ ପେଲ୍ ଉକୁର୍ ଜିଉଦି ୱାଡିନ୍ ଏନନ୍, ଏରେ ୱାଡିନ୍ ବେବସ୍ତା ଅଦିନ୍ତିନ୍ ମାନଣ୍ତି ଲକୁ॰ ପାୟ୍ ଏରି॰ ପାୟିଟ୍, ଆନ୍ ବେବସ୍ତା ଅଦିନ୍ତିନ୍ ମାନାକଡ୍ ମେନ୍ ବେବସ୍ତା ଅଗିନ୍ତିନ୍ ମାନଣ୍ତି ୱାଡିନ୍ ଏନନ୍ ।
\v 21 ଏରେ ୱାଡିନ୍ ଆନ୍ ବେବସ୍ତା ଅଦିନ୍ତିନ୍ ମାନା ଲକୁ॰ ପାୟ୍ ଏରି॰ ଅଡ୍ତାନ୍, ଆଦିନ୍ ପାୟିଟ୍ ଆନ୍ ବେବସ୍ତା ଅଦିନ୍ତିନ୍ ମାନା ୱାଡିନ୍ ଏନନ୍ । ମାତର୍  ମାପୃନେ ବେବସ୍ତା ଅଦିନ୍ତିନ୍ ମାନା ଏରାୟେ॰ କୀଷ୍ଟନେ ବେବସ୍ତା ଅଦିନ୍ତିନ୍ ମାୟାନ୍ ।
\v 22 ଆନ୍ ଦୁର୍ବଲ୍ ଲକୁ॰ ପାୟ୍ଏରି॰ ପାୟିଟ୍ ଅରୁ॰ ପେଲ୍ ଦୁର୍ବଲ୍ ଲକୁନ୍ ୱାଡିନ୍ ଏନନ୍; ଏଟେନ୍ କି ଆନ୍ ଏରେ ୱାଡିନ୍ ମେନ୍ ଏ॰ଗୁର୍ତୁଲୁ॰ ରକ୍ୟା କେଗି॰ ଅଡ୍ତାନ୍, ଆଦି॰ ପାୟିଟ୍ ପାଟିନ୍ ଲକୁ॰ ପେଲ୍ ପାଟିନ୍ ପର୍କାର୍ ଏରିମାଟନ୍ ।
\v 23 ଆନ୍ ନିୟାଟେ କାବୁର୍ ପାୟିଟ୍ ପାଟିଟେ କେନନ୍, ଏନାଦି॰ କି ଆନ୍ ନିୟାଟେ କାବୁର୍ଟେ ଆସିର୍ବାଦ୍ ପାୟ୍ଏରି॰ ।
\v 24 ଏରେ ଲକ୍ ୱେଟଣ୍ତି ପାଉ॰ ୱେଟ୍ଗାର୍, ଅର୍ ପାଟିନ୍ ୱେଟିଦାର୍ ଇଦ୍ ସତ୍, ମାତର୍ ପୁରିସ୍କାର୍ ୱାୟ୍କେ ଉକୁରୁ॰ ତଣ୍ଡ୍ଦା, ଇଦ୍ ଇମ୍ଗୁଲ୍ ଏନା ପୁନାର୍ କି ? ଇମ୍ଗୁଲ୍ ମେନ୍ ପରିସ୍କାର୍ ପାୟ୍ଏରି॰ ପାୟିଟ୍ ଆୟ୍ ୱାଡିନ୍ ୱେଟୁର୍ ।
\v 25 ଏର୍ କି କେଲ୍ତିନ୍ ଏନ୍ଦ୍କି॰ ବା ଉଦାଣ୍ଡ୍, ଅଣ୍ଡ୍ ପାଟିଟେ ବିସୟ୍ରେନ୍ ମାୟ୍ରାକ୍ ଏଦାଣ୍ଡ୍, ଆରେ ଅଣ୍ଡ୍ ନସ୍ଟ ଏରଣ୍ତି କାଣ୍ତେକ୍ ଦିନ୍ଟେ ମୁକୁଟ୍ ପାୟ୍ ଏରି॰ ପାୟିଟ୍ ଆଦ୍ କେଗିଦାଣ୍ଡ୍, ମାତର୍ ଆମ୍ ଗୁଲ୍ ଏସେଲ୍ମେନ୍ ନସ୍ଟ ଏରାଟେ ମୁକୁଟ୍ ପାୟ୍ଏରି॰ ପାୟିଟ୍ ଆଦ୍ କେଗିଦାମ୍ ।
\v 26 ରକ୍ୟ ମାନା ୱାଡିନ୍ ଆନ୍ ୱେଟାନ୍ ଆନ୍ ମୁଟିନା ସୁନ୍ୟ॰ ପେଲ୍ ଜୁଜ୍ କେୟାନ୍ ।
\v 27 ଆନ୍ ୱେନ୍ ଲକୁ॰ କାକେଲ୍ ପର୍ଚାର୍ କେୟି ଆନ୍ ନିଜେନ୍ ଉଜେନ୍ ଏରି ସେୟା ଆଦିନ୍ ପାୟିଟ୍ ଆନ୍ ନିଜେଟେ ମେନି॰ କସ୍ଟ ସିକେରିନ୍ ଅଦିନ୍ତିନ୍ ଦାସ୍ କେୟି ଇରିମାୟାନ୍ ।
\c 10
\p
\v 1 ବାୟିତିଲ୍ ଇମ୍ଗୁଲ୍ ଇଦ୍ ପୁନୁ॰ ମାକାର୍ ଏଞ୍ଜି ଆନ୍ ଇଚା କେୟାନ୍, ଆମ୍ ଗୁଲ୍ନେ ଆନିଦାଦି ଲକ୍ ପାଟିନ୍ ମଗୁଲ୍ କିଡିନ୍ ମାଟର୍,
\v 2 ପାଟିନ୍ ଲକ୍ ସମ୍ଦୁର୍ ନେଣ୍ତିନି॰ ସି କାର୍ସି ସେୟର୍, ଆରେ ମସାନ୍ କୁଣ୍ତୁନି ସେନି॰ ପାୟିଟ୍ ପାଟିନ୍ ଲକ୍ ମଗୁଲ୍ ଆରେ ସମ୍ଦୁର୍ତୁନ୍ ବାପ୍ତିସମ୍ ଏନର୍ ।
\v 3 ଆରେ ପାଟିନ୍ ଲକ୍ ଉକ୍ଟି ଆତ୍ମିକ୍ କାଦି ତିୟର୍ ଆରେ ଆତ୍ମିକ୍ ନିର୍ ଉଣ୍ତର୍,
\v 4 ଆରେ ପାଟିନ୍ ଲକ୍ ଉକ୍ଟି ଆତ୍ମାଟେ ନିର୍ ଉଣ୍ତର୍, ଏନାଦି॰ କି ଅର୍ ଆୟ୍ ଉକ୍ଟି ଆତ୍ମାଟେ ଟାଟେ॰ଟୁକ୍ ଉନୁନର୍, ଏର୍କି ଅଣ୍ତୁନା ସ॰ଗେନ୍ ତାକିନର୍; ଆୟ୍ ଟାଟେ॰ କୀଷ୍ଟ ।
\v 5 ଏ॰ଗଡ୍ ଅରୁ॰ ତାନିର୍ଟୁକ୍ ପେ॰ଗୁର୍ତୁଲୁ॰ ପେଲ୍  ମାପୃ କିର୍ଦେ ମାନା ମାଟେ, ଆଦି॰ ପାୟିଟ୍ ଅର୍ ମରୁ ବାସେନ୍ ସାନର୍ ।
\v 6 ଅର୍ ଏରେ ୱାଡିନ୍ ମନ୍ଦ୍ ବିସୟ୍ରେନ୍ ଆସକ୍ତ ଏରିମାଟର୍, ଆମ୍ ଗୁଲ୍ ଆୟ୍ ୱାଡିନ୍ ସାସ୍କ୍ତିଏରି॰ ପାଣ୍ତାମୁର୍, ଆଦି॰ ପାୟିଟ୍ ଇ ପାଟିଟେ ଗଟ୍ ଏରଣ୍ତି ଗଟ୍ନାଲ୍ ଆମୁ॰ ପାୟିଟ୍ ଲେକା ଏରିମାୟା ।
\v 7 ଏରେ ୱାଡିନ୍ ଅରୁ॰ ତାନିର୍ଟୁକ୍ ଏ॰ଗୁର୍ତୁଲ୍ ମୁର୍ତିଲି॰ଗ ୱାଟେ କେନର୍, ଆୟ୍ ୱାଡିନ୍ ଇମ୍ଗୁଲ୍ ମୁର୍ତି ୱାଟେ କେଦାନ୍ ଲକ୍ ଏର୍ମେର୍, ଏଟେନ୍ କି ଲେକା ମାୟା; "ତିନି॰ ଉନୁ॰ କେଗି॰ଗ ଉଣ୍ତେର୍, ଆରେ ଏନ୍ଦି॰ ପାୟିଟ୍ ସିଲ୍ତର୍" ।
\v 8 ଅରୁ॰ ତାନିର୍ଟୁକ୍ ଏ॰ଗୁର୍ତୁଲ୍ ବେବିଚାର୍ କେୟି ଉକ୍ଟି ସିରିସ୍ କଡେ ତିନି ଅଜାର୍ ଲକ୍ ସାନର୍, ଆୟ୍ ୱାଡିନ୍ ଆମ୍ ଗୁଲ୍ ବେବିଚାର୍ କେଗି॰ ପାଣ୍ତାମୁର୍ ।
\v 9 ଅର୍ ତାନିର୍ ଏ॰ଗୁର୍ତୁଲ୍ ପର୍ବୁ॰ ପରିକ୍ୟା କେୟି ବାମ୍ ଉନିଟ୍ ନସଟ୍ ଏନର୍, ଆୟ୍ ୱାଡିନ୍ ଆମ୍ ଗୁଲ୍ ପର୍ବୁ॰ ପରିକ୍ୟା କେଗି॰ ପାଣ୍ତାମୁର୍ ।
\v 10 ଅରୁ॰ ତାନିର୍ତୁଟ୍ ଏ॰ଗୁର୍ତୁଲ୍ ଲକ୍ କୁସ୍ କୁସ୍ କେୟି ନାସ୍ କେୟାକ୍ ଦୁତୁ॰ ଉନିଟ୍ ସାନର୍, ଆୟ୍ ୱାଡିନ୍ ଇମ୍ଗୁଲ୍ କୁସ୍ କୁସ୍ କେମେର୍ ।
\v 11 ଇ ଗଟ୍ନାଲ୍ ପାଟିନ୍ ଅ॰ଗୁର୍ ପେଲ୍ ଗଟ୍ଏନେ, ଆରେ ଆମ୍ ଗୁଲୁ॰ ଚେତ୍ନା ପାୟିଟ୍ ଆୟ୍ ପାଟିନ୍ ଲେକା ଏରିମାୟା, ଏୟିରୁ॰ ପେଲ୍ କି ଇ ଜୁଟେ ବେଲା ୱାରି ଏଦି ମାୟା ।
\v 12 ଆଦି॰ ଏର୍ ନିଜେନି॰ ଡାଟ୍ ମାୟାନ୍ ଏଞ୍ଜି ମନେନ୍ ଏତାତାଣ୍ଡ୍, ଆଣ୍ଡ୍ ଏରେ ୱାଡିନ୍ ଇଲିସେନି॰ ମାକାଣ୍ଡ୍, ଇଦିନ୍ ପାୟିଟ୍ ଜାରତା ମାକାଣ୍ଡ୍ ।
\v 13 ଇମ୍ଗୁଲୁ॰ ପେଲ୍ ଏରେ ୱାଡିଟେ ପରିକ୍ୟା ୱାରି॰ ମାଟେ, ଆଦି॰ ସାକାର୍ଗଡ୍ ୱେନ୍ ପର୍କାର୍ଟେ ପରିକ୍ୟା ଇମ୍ପେଲ୍ ଗଟ୍ଏରା; ମାତର୍  ମାପୃ ଜେ ସତିକାଟଣ୍ଡ୍, ଅଣ୍ଡ୍ ଇମ୍ଗୁଲୁ॰ ସମ୍ ବାଲ୍ କି॰ ଅଡାୟେଟେ ଏରେ ମେନ୍ ପରିକ୍ୟା ଏରି॰ ସିୟାଣ୍ଡ୍, ମାତର୍ ଏରେ ୱାଡିନ୍ ଇମ୍ଗୁଲ୍ ସମ୍ ବାଲ୍ କି॰ ଅଡ୍ତାର୍, ଆଦି॰ ପାୟିଟ୍ ପରିକ୍ୟା ଗଟ୍ଏଦାନ୍ ସ॰ଗେନ୍ ସ॰ଗେନ୍ ଅଣ୍ଡ୍ ମୁକ୍ତିଟେ ପାୱ୍ ମେନ୍ ତିୟାର୍ କେଦାଣ୍ଡ୍ ।
\v 14 ଆଦି॰ ଏ ଆନେ ପ୍ରିୟ ବାୟିତିଲ୍ ମୁର୍ତି ୱାଟେଟୁକ୍ ୱେଟୁର୍ ।
\v 15 ଆନ୍ ବୁଦିକାର୍ ୟାତିଲି॰ ପକ୍ଦାନ୍ ୱାଡିନ୍ ପକୁଦାନ୍; ଆନ୍ ଏନାଦ୍ ପକୁଦାନ୍ ଆଦ୍ ଇମ୍ ବିଚାର୍ କେୟୁର୍ ।
\v 16 ଏରେ ଆସିର୍ବାଦ୍ଟେ ବଡ୍ନା॰ ଆମ୍ ଗୁଲ୍ ଆସିର୍ବାଦ୍ କେଦାମ୍, ଆଦ୍ ଏନା କୀଷ୍ଟ॰ ନେତିର୍ତିନ୍ ମିସ୍ ଏରି॰ ମାନା କି ? ଏରେ ରୁଟି ଆମ୍ ଗୁଲ୍ ମୁକା କେଦାମ୍, ଆଦ୍ ଏନା କୀଷ୍ଟ॰ ମେନ୍ତିନ୍ ମିସ୍ ଏରି॰ ମାନା କି ?
\v 17 ଏନାଦି॰ କି ରୁଟି ଉକ୍ଟି ଏଦାନ୍ ପାୟିଟ୍ ଆମ୍ ଗୁଲ୍ ପେ॰ଗୁର୍ତୁଲ୍ ଉକ୍ଟି ମେନ୍ ୱାଡିନ୍ ଆଦି॰ ଆମ୍ ଗୁଲ୍ ପାଟିନ୍ ଆୟ୍ ଉକ୍ଟି ରୁଟିନ୍ ମିସ୍ ଏରିଦାମ୍ ।
\v 18 ମେନ୍ନା ଜନମ୍ ଅରଣ୍ତି ଅନୁସାର୍ନା ଇସ୍ରାଏଲ୍ ଲକୁ॰ ସୁଡୁର୍; ଏରେ ଲକ୍ ବଲି ସିୟଣ୍ତି ସେପୁଲ୍ ତିୟାର୍, ଅର୍ ଏନା ବେଦିନ୍ ମିସ୍ ଏରାର୍ କି ?
\v 19 ଆନ୍ ପକଣ୍ତି ଉଦେସ୍ ଏନାଦ୍ ? ଏନା ମୁର୍ତିଲି॰ ମୁଆଟ୍ତିନ୍ ବଲି ସି ଏରଣ୍ତି ଦିନ୍ସୁ ଏନାଦ୍ ମାୟା କି ? ମାନାକଡ୍ ଏରଣ୍ତି ମୁର୍ତି ଏନଣ୍ତି ଏନାଦ୍ ମାୟା କି ?
\v 20 ମାନା, ମାତର୍ ଆନ୍ ପକୁଦାନ୍ ଜେ, ଏନାଦ୍ ଏନାଦ୍ ଅର୍ ବଲି ୱାଡିନ୍ ଅପ୍ ଏଦାର୍, ଆୱ ପାଟିନ୍  ମାପୃ॰ ଉଦେସ୍ରେନ୍ ଅପ୍ ଏରାୟେ॰, ବୁତ୍ଗୁଲୁ॰ ଉଦେସ୍ରେନ୍ କେଗିଦାର୍ । ଆରେ ଇମ୍ଗୁଲ୍ ଜେ, ବୁତ୍ ଗୁଲ୍ନା ଲିସ୍ ଏରଣ୍ତି ଇଦ୍ ଆନୁ॰ ମୁଲ୍କେନ୍ ଇଚା ମାନା ।
\v 21 ଇମ୍ଗୁଲ୍ ପର୍ବୁ॰ ବଡ୍ନାଟୁକ୍ ଆରେ ବୁତ୍ଗୁଲୁ॰ ବଡ୍ନାଟୁକ୍ ଇ ଜଡେକ୍ ବଡ୍ନାଟୁକ୍ ଉନୁ॰ ଅଡାର୍; ଆରେ ଇମ୍ଗୁଲ୍ ପର୍ବୁ॰ ଟେବୁଲ୍ ଆରେ ବୁତ୍ ଗୁଲୁ॰ ଟେବୁଲ୍ ଇ ଜଡେକ୍ ପେଲ୍ ଲିସ୍ ଏରି॰ ଅଡାର୍ ।
\v 22 ଆଟେକଡ୍ ଆମ୍ ଗୁଲ୍ ଏନା  ମାପୃ॰ ରିସା କେଗି॰ ଏଦା କି ? ଆମ୍ ଗୁଲ୍ ଏନା ଅଣ୍ତୁ॰ ପେଲ୍‍ଟୁକ୍ ସକ୍ତିସାଲିତିଲ୍ କି ?
\v 23 ପାଟିଟେ ବିସୟ୍ ସାଦନ୍ କେଗି॰ ପାୟିଟ୍ ଅଦିକାର୍ ମାୟା, ମାତର୍ ପାଟିଟେ ବିସୟ୍ ଲାବ୍ଟେ ମାନା । ଆରେ ପାଟିଟେ ବିସୟ୍ ସାଦନ୍ କେଗି॰ ପାୟିଟ୍ ଅଦିକାର୍ ମାୟା, ମାତର୍ ପାଟିଟେ ବିସୟ୍ ଟୁକ୍ ଉନତି ପାୟ୍ଏରା ।
\v 24 ଏର୍ ନିଜେନ୍ ଉନତି ପାୟ୍ ଏରି॰ ଚେସ୍ଟା କେଗି॰ ମାକାର୍, ମାତର୍ ପାଟିନ୍ ଲକ୍ ୱେନ୍ ଲକୁ॰ ଉନତି ପାୟିଟ୍ ଚେସ୍ଟା କେୟୁର୍ ।
\v 25 ଆଟେ ୱିଣ୍ଡ୍ ତିନ୍ ଏନାଦ୍ ୱିଡିକାରିଦାର୍, ବିବେକି॰ ଏନାଦ୍ ପକାୟେ॰ ଆଦ୍ ତିଣ୍ତୁର୍ ।
\v 26 ଏନାଦି॰ କି ପୁର୍ତିବିନ୍ ଆରେ ଆମାନ୍ ମାନଣ୍ତି ପାଟିଟେ ଦିନ୍ସୁ ପର୍ବୁନେ ।
\v 27 ଅବିସ୍ୱାସି ତିଲି॰ ତାନିର୍ଟୁକ୍ ଏୟିଣ୍ଡ୍ ଜଦି ଇମ୍ଗୁଲୁ॰ ଅରୁଦାଣ୍ଡ୍, ଆରେ ଇମ୍ଗୁଲ୍ ସେନି॰ ଇଚାକେଦାର୍; ଆଟେଲ୍ ଇମୁ॰ ଏନାଦ୍ ସିଗଡ୍ ମେନ୍, ବିବେକି॰ ପାୟିଟ୍ ଏନାଦ୍ ପକାୟେ॰ ଆଦ୍ ତିଣ୍ତୁର୍ ।
\v 28 ମାତର୍ ଏୟିଣ୍ଡ୍ ଜଦି ଇମ୍ଗୁଲୁ॰ ପକ୍ଦାନ୍, ଇଦ୍ ମୁର୍ତିଲି॰ ୱାଟେ କେୟଣ୍ତି କାଦି ଆଟେଲ୍ ଏର୍ ଇଦ୍ ୱେଣ୍ତୁତଣ୍ଡ୍, ଅଣ୍ତୁ॰ ପାୟିଟ୍ ଆରେ ବିବେକି॰ ପାୟିଟ୍ ଆଦ୍ ତିନ୍ମେର୍ ।
\v 29 ଇମେ ନିଜେଟେ ବିବେକି॰ ଏଞ୍ଜି ଆନ୍ ପକାନ୍, ମାତର୍ ଆୟ୍ ପକାକି॰ ବିବେକି॰ ପାୟିଟ୍ । ଆନେ ସୁୱାଦିନ୍ ଏନାଦି॰ ୱେନଣ୍ଡ୍ନେ ବିବେକି॰ ଉନିଟ୍ ବିଚାର୍ନା ଏଦା ?
\v 30 ଜଦି ଆନ୍ ଦନ୍ୟବାଦ୍ ସି ତିୟାନ୍, ଆଟେଲ୍ ଏୟିରୁ॰ ପାୟିଟ୍ ଦନ୍ୟବାଦ୍ ସିଦାନ୍; ଅଣ୍ତୁ॰ ପାୟିଟ୍ ଏନାଦି॰ ନିନ୍ଦା ପାୟ୍ ଏଦାନ୍ କି ?
\v 31 ଇମ୍ଗୁଲ୍ ତିଣ୍ତୁର୍ କି ଉଣ୍ତୁର୍ ଆରେ ଏନାଦ୍ ମେନ୍ କେୟୁର୍, ମାତର୍  ମାପୃ॰ ଗଉରବ୍ ପାୟିଟ୍ ପାଟିନ୍ କେୟୁର୍ ।
\v 32 ଜିଉଦି, ଗିରିକ୍ ଆରେ  ମାପୃନେ ମଣ୍ତଲି ଏର୍ନେ ମେନ୍ ପାଟେ ପାତି ଅସୁବିଦା ଏର୍ମେର୍ ।
\v 33 ଏରେ ୱାଡିନ୍ ଆନ୍ ମେନ୍ ନିଜେଟେ ଲାବୁ॰ ପାୟିଟ୍ ମାନା ୱେନର୍ନେ ପରିତ୍ରାନ୍ ପାୟିଟ୍ ଅର୍ନେ ମ॰ଗଲ୍ ଚେସ୍ଟା କେଗିଦାନ୍, ଆରେ ପାଟିନ୍ ବିସୟ୍ରେନ୍ ପାଟିନି॰ କିର୍ଦେ କେଗି॰ ପାୟିଟ୍ ଜତନ୍ କେଗିଦାନ୍ ।
\c 11
\p
\v 1 ଆନ୍ ଏରେ ୱାଡିନ୍ କୀଷ୍ଟନ୍ କୁଣ୍ତୁନି, ଇମ୍ ମେନ୍ ଆୟ୍ ୱାଡିନ୍ ଆନ୍ କୁଣ୍ତୁନି ୱାରୁର୍ ।
\v 2 ଆନ୍ ଇମୁ॰ ପର୍ସଂସା କେଗିଦାନ୍, ଏନାଦି॰ କି ଇମ୍ଗୁଲ୍ ପାଟିଟେ ବିସୟ୍ରେନ୍ ଆନୁ॰ ଏତାକିଦାର୍, ଆରେ ଆନ୍ ଇମ୍ଗୁଲୁ॰ ଏରେ ପାଟିଟେ ବିଦି ସି ମାୟାନ୍ ଆୱ୍ ପାଟିନ୍ ପାଲନ୍ କେଗିଦାର୍;
\v 3 ମାତର୍ ଆନ୍ ଇଚା କେଗିଦାନ୍ କି, ଇମ୍ ଇଦ୍ ପୁଣ୍ତୁର୍ ଜେ, କୀଷ୍ଟ ପାଟିନ୍ ମାଗିଣ୍ଡ୍, ଆରେ କୀଷ୍ଟନେ ତାଲ୍  ମାପୃ ।
\v 4 ଏରେ ମେନ୍ ମାଗିଣ୍ଡ୍ ନିଜେଟେ ତାଲ୍ତିନ୍ ଟପ୍ରି କାଡା ଏରି ପାର୍ତନା କେଦାଣ୍ଡ୍ କି ବବିସତ୍ ପାଟେ ପକ୍ଦାନ୍, ଅଣ୍ଡ୍ ତାଲି॰ (କୀଷ୍ଟ॰) ଅପମାନ୍ କେଦାଣ୍ଡ୍ ।
\v 5 ମାତର୍ ଏରେ ମେନ୍ ଆସ୍ମାଲ୍ ନିଜେଟେ ତାଲ୍ତିନ୍ ଟପ୍ରି କାଡା ଏରାୟେ॰ ପାର୍ତନା କେଦା ଆରେ ବବିସତ୍ ପାଟେ ପକ୍ଦା, ଆଦ୍ ନିଜେଟେ ତାଲି॰ ଅପ୍ମାନ୍ କେଦା; ଏନାଦି॰ କି ଆଦ୍ ଆଦିନେ ମୁଣ୍ଡ୍ରି ଏରଣ୍ତିନା ସମାନ୍ ।
\v 6 ଏନାଦି॰ କି ଜଦି ଆସ୍ମାଲ୍ ଟପ୍ରି କାଡା ଏରା, ଆଟେକଡ୍ ଆଦି॰ ସେଣ୍ତି ମେନ୍ କାତ୍ରା ଏରି॰ ଆରେ ଟା॰ରି ଏରି॰ ଲାଜ୍ ଏରିଦା ଆଟେକଡ୍ ଆଦ୍ ତାଲ୍ତିନ୍ ଟପ୍ରି କାଡା ଏକା ।
\v 7 ମାଗିଣ୍ଡ୍ ସିଣ୍ଡ୍  ମାପୃନେ ବାନିମୁର୍ତି ଆରେ ଗଉରବ୍ ୱାଡିନ୍ ଏତାଲିନ୍ ସତ୍ ରେନ୍ ଅଣ୍ତୁ॰ ଟପ୍ରି କାଡା ଏରି॰ ନିୟମ୍ ମାନା, ମାତର୍ ଆୟାଲ୍ ମାଗିଣ୍ଡ୍ନେ ଗଉରବ୍ ୱାଡିନ୍ ।
\v 8 ନାଦି॰ କି ମାଗିଣ୍ଡ୍ ଆୟାଲି॰ ପେଲ୍‍ଟୁକ୍ ଜାତ୍ ଏରାଣ୍ଡ୍, ମାତର୍ ଆୟାଲ୍ ମାଗିଣ୍ତି॰ ପେଲ୍‍ଟୁକ୍ ଜାତ୍ ଏରିମାୟା ।
\v 9 ଆରେ ଆୟାଲି॰ ପାୟିଟ୍ତାନ୍ ମାଗିଣ୍ଡ୍ ତିୟାର୍ ଏରୁଟଣ୍ଡ୍; ମାତର୍ ମାଗିଣ୍ତି॰ ପାୟିଟ୍ ଆୟାଲ୍ ତିୟାର୍ ଏନେ ।
\v 10 ଇଦି॰ ପାୟିଟ୍, ସରଗ୍ ଦୁତ୍ ଗୁଲୁ॰ ଉନିଟ୍ ଆରେ ଆୱ୍ ଅଦିନ୍ତିନ୍ ମାନଣ୍ତି ଲକ୍ ଏଞ୍ଜି ତଟୁକୁ॰ ପାୟିଟ୍ ଆୟାସିଲି॰ ତାଲ୍ତିନ୍ ଟପ୍ରି କାଡାକି॰ ଏଦା ।
\v 11 ଏ॰ଗଡ୍ ମେନ୍ ପର୍ବୁନ୍ ପେଲ୍ ଆୟାଲ୍ ମାନାକଡ୍ ମାଗିଣ୍ଡ୍ ଏରା, ଆରେ ମାଗିଣ୍ଡ୍ ମାନାକଡ୍ ଆୟାଲ୍ ଏରା । ଏନାଦି॰ କି ଆୟାଲ୍ ଏରେ ୱାଡିନ୍ ୱାଗିଣ୍ତି॰ ପେଲ୍‍ଟୁକ୍ ଜାତ୍ ।
\v 12 ମାଗିଣ୍ଡ୍ ମେନ୍ ଆୟ୍ ୱାଡିନ୍ ଆୟାଲି॰ ଉନିଟ୍ ଜାତ୍; ମାତର୍ ପାଟିଟେ ବିସୟ୍  ମାପୃ॰ ପେଲ୍‍ଟୁକ୍ ଜାତ୍ ।
\v 13 ଇମ୍ଗୁଲ୍ ନିଜେନ୍ ନିଜେନ୍ ବିଚାର୍ କେୟୁର୍, ଟପ୍ରି କାଡା ଏରାୟେ॰  ମାପୃ॰ ପେଲ୍ ପାର୍ତନା କେଗି॰ ଆୟାଲି॰ ଏନା ନାୟା କି ?
\v 14 ଇମ୍ଗୁଲ୍ ଏନା ପୁନାର୍ କି, ମାଗିଣ୍ଡ୍ ପେରିନ୍ ସେଣ୍ତି ସାନ୍ଦୁକଡ୍ ଅଣ୍ତୁ॰ ପାୟିଟ୍ ଅପମାନ୍ କେଗିଦା ।
\v 15 ମାତର୍ ଆୟାଲ୍ ଡେ॰ ସେଣ୍ତି ଇର୍ଗଡ୍, ଆଦି॰ ପାୟିଟ୍ ଆଦ୍ ଏନା ଗଉରବ୍ ପାୟ୍ ଏଦା ? ଏନାଦି॰ କି ଆଦି॰ ସେଣ୍ତି ଡାବାକି॰ ପାୟିଟ୍ ସି ଏରିମାୟା ।
\v 16 ମାତର୍ ଜଦି ମାନା କେଗି॰ ଇଚା କେଦାର୍, ଅଣ୍ଡ୍ ପୁନ୍କାଣ୍ଡ୍ ଜେ, ଆମ୍ଗଗୁଲୁ॰ ଇଦ୍ ସାକାରି ଆରେକୁଟ୍ ରିତି ମାନା, ଆରେ  ମାପୃନେ ମଣ୍ତଲିଲି॰ ମେନ୍ ମାନା ।
\v 17 ମାତର୍ ଇଣ୍ତି ଇ ଆଦେସ୍ ସିଦାନ୍ ବେଲ୍ ଆନ୍ ଇମ୍ଗୁଲୁ॰ ପର୍ସଂସା କେୟାନ୍, ଏନାଦି॰ କି ଇମ୍ଗୁଲ୍ ରୁଣ୍ଡ୍ ଏଦାନ୍ପେଲ୍ ନିୟାଟେ ବାଦୁଲ୍ନା ଉୟାଟେ ପେରିନ୍ ଏରିଦା ।
\v 18 ଆଦି॰ ଆନ୍ ପର୍ତୁମ୍ ୱେନିଦାନ୍ କି, ଏରେ ବେଲ୍ ଇମ୍ଗୁଲ୍ ମଣ୍ତଲିନ୍ ଉକୁଟ୍ ଏରି ରୁଣ୍ଡ୍ ଏରିଦାର୍ ଆୟ୍ ବେଲ୍ ଇମ୍ଗୁଲୁ॰ ତାନିର୍ ଦଲ୍ତୁନ୍ କୁସ୍ କୁସ୍ ଉବ୍ଜା ଏରିଦା, ଆରେ ଆନ୍ ଇଦି॰ ପାୟିଟ୍ କାଣ୍ଡେକ୍ କାଣ୍ଡେକ୍ ବିସ୍ୱାସ୍ କେଗିଦାର୍ ।
\v 19 ଏରେ ୱାଡିନ୍ ଇମ୍ଗୁଲୁ॰ ତାନିର୍ ଏର୍ ପରିକ୍ୟା ସିଦ୍ ଅର୍ ପର୍କାସ୍ ଏଦାର୍, ଇଦିନ୍ ପାୟିଟ୍ ଇମ୍ଗୁଲୁ॰ ତାନିର୍ ଦଲ୍ ବା ସତ୍ ରେନ୍ ଗଟ୍ଏଦା ।
\v 20 ଏରେ ବେଲ୍ ଇମ୍ଗୁଲ୍ ଉକୁଟ୍ ପେଲ୍ ଜମ୍ ଏରିଦାର୍, ଆଟେଲ୍ ଇମ୍ଗୁଲ୍ ତିନଣ୍ତି ପର୍ବୁବଜ୍ ଏରା ।
\v 21 ଏନାଦି॰ କି ତିୟାନ୍ ବେଲ୍ ପାଟିନ୍ ଲକ୍ ୱେନଣ୍ତୁ॰ କାପାୱେ॰ ନିଜେଟେ କାଦି ତିନିଦାର୍, ଆଦି॰ ପାୟିଟ୍ ଉକୁର୍ ଆଣ୍ଡ୍କିର୍ନା ମାୟାଣ୍ଡ୍, ଆରେ ୱେନଣ୍ଡ୍ ମାତ୍ୱାଲ୍ ଏଦାଣ୍ଡ୍ ।
\v 22 ଏନା ଇମ୍ଗୁଲୁ॰ ତିନି॰ ଉନୁ॰ ପାୟିଟ୍ ଉଲେ ମାନା କି ? ଆଟେକଡ୍ ଇମ୍ଗୁଲ୍ ଏନାଦି॰  ମାପୃନେ ମଣ୍ତଲି॰ ଅମାନ୍ୟ କେଗିଦାର୍, ଆରେ ଏରୁ॰ ପେଲ୍ ମୁଲ୍କେନ୍ ମାନା ଅରୁ॰ ଲାଜ୍ କେଗିଦାର୍ ? ଆନ୍ ଆରେ ଇମ୍ଗୁଲୁ॰ ଏନାଦ୍ ପକ୍ଦାନ୍ ? ଇମ୍ଗୁଲୁ॰ ପର୍ସଂସା କେଗି॰ କି ? ଇ ବିସୟ୍ରେନ୍ ଆନ୍ ଇମ୍ଗୁଲୁ॰ ପର୍ସଂସା କେୟାନ୍ ।
\v 23 ଏନାଦି॰ କି ଆନ୍ ପର୍ବୁ॰ ପେଲ୍‍ଟୁକ୍ ପାୟ୍ଏରଣ୍ତି ସିକ୍ୟା ଇମ୍ଗୁଲୁ॰ ସି ମାୟାନ୍, ଆଦ୍ ଏରିଦା ସତ୍ ରୁତୁଲୁ॰ କିତିନ୍ ସର୍ପା ଏଦାନ୍ ନାର୍କାମ୍ ପର୍ବୁ ଯୀଶୁ ରୁଟି ଉୟି ଦନ୍ୟବାଦ୍ ସି ମୁକା କେୟି ପକେଣ୍ଡ୍,
\v 24 ଇଦ୍ ଇମ୍ଗୁଲୁ॰ ପାୟିଟ୍ ଆନେ ମେନ୍; ଆନୁ॰ ଏତାକି॰ ପାୟିଟ୍ ଇଦ୍ କେୟୁର୍ ।
\v 25 ଆୟ୍ ୱାଡିନ୍ ତିଞ୍ଜି ପଲ୍ଦାନ୍ କୁଣ୍ତେଲ୍ ଉନଣ୍ତି ବଡ୍ନା ମେନ୍ ଉୟି ପକେଣ୍ଡ୍, ଇ ଉନଣ୍ତି ବଡ୍ନା ଆନେ ନେତିର୍ନା ତିୟାର୍ ଏରଣ୍ତି ପୁନ୍ ନିୟମ୍; ଇମ୍ଗୁଲ୍ ଏନେତ୍ ତର୍ ଇମାତୁକ୍ ଉଣ୍ତାର୍, ଆନେତ୍ ତର୍ ଆନୁ॰ ଏତାକି॰ ପାୟିଟ୍ କେୟୁର୍ ।
\v 26 ନାଦି॰ କି ଏନେତ୍ତର୍ ଇମ୍ଗୁଲ୍ ଇ ରୁଟି॰ ତିଆର୍ ଆରେ ଇ ଉନଣ୍ତି ବଡ୍ନାଟୁକ୍ ଉଣ୍ତାର୍, ଆନେତ୍ତର୍ ଇମ୍ଗୁଲ୍ ପର୍ବୁ ଆରେତରେକ୍ ମାଣ୍ତି ୱାଦାନ୍ ଆରେକ୍ ଅଣ୍ତୁନେ ମରନୁ॰ ପର୍ଚାର୍ କେଗିଦାର୍ ।
\v 27 ଆଦିନ୍ ପାୟିଟ୍ ଏର୍କି ଜୟ ମାନା ଲକ୍ ପର୍ବୁନେ ଇ ରୁଟି ତିୟାଣ୍ଡ୍, ଆରେ ଇ ବଡ୍ନାଟୁକ୍ ଉଣ୍ତାଣ୍ଡ୍, ଅଣ୍ଡ୍ ପର୍ବୁନେ ମେନ୍ ଆରେ ନେତିର୍ ବିରଦ୍ରେନ୍ ପାପ୍ କେଦାଣ୍ଡ୍ ।
\v 28 ଜଦି ଲକ୍ ନିଜେନି॰ ପରିକ୍ୟା କେକାଣ୍ଡ୍, ଆରେ ଆୟ୍ ୱାଡିନ୍ ଇ ରୁଟି ତିନ୍କାଣ୍ଡ୍ ଆରେ ଇ ବଡ୍ନାଟୁକ୍ ଉନ୍କାଣ୍ଡ୍ ।
\v 29 ଏନାଦି॰ କି ଏୟିଣ୍ଡ୍ ତିୟାଣ୍ଡ୍ ଆରେ ଉଣ୍ତାଣ୍ଡ୍ ଜଦି ଜୟ ମାୟା ଏଞ୍ଜି  ମାପୃନେ ମେନି॰ ଅରତ୍ ପୁନାୟେ॰ ତିନି॰ ଉନୁ॰ କେଦାଣ୍ଡ୍ ଆଟେଲ୍ ନିଜେନ୍ ଡଣ୍ଡ୍ ପାୟ୍ଏରି॰ ଆୟ୍ ୱାଡିନ୍ କେଗିଦାଣ୍ଡ୍ ।
\v 30 ଆଦି॰ ପାୟିଟ୍ ଇମ୍ଗୁଲୁ॰ ତାନିର୍ ପେ॰ଗୁର୍ତୁଲ୍ ଦୁର୍ବଲ୍ ଆରେ ରଗି ମାୟାର୍, ଆରେ ପେ॰ଗୁର୍ତୁଲ୍ ସାୟି ସେୟର୍ ।
\v 31 ଜଦି ଆମ୍ ଗୁଲ୍ ନିଜେନ୍ ନିଜେଟେ ବିଚାର୍ କେଗଡ୍ ଡଣ୍ଡ୍ ପାୟ୍ ଏରୁଟର୍ ମେନ୍ ।
\v 32 ମାତର୍ ପର୍ବୁ ଦଣ୍ଡ୍ ସି ଆମୁ॰ ତାଡ୍ନା କେଗିଦାଣ୍ଡ୍, ଏନାଦି॰ କି ଆମ୍ ଜଗତ୍ନାଟ୍ ଦସିଏରି॰ ମାନା ।
\v 33 ଆନେ ବାୟିତିଲ୍, ଇମ୍ଗୁଲ୍ ତିନି॰ ପାୟିଟ୍ ଉକୁଟ୍ ପେଲ୍ ରୁଣ୍ଡ୍ ଏଦାନ୍ ବେଲ୍ ଉକୁର୍ ଆରେକୁରୁ॰ କାପେଟି ମାଣ୍ତୁର୍ ।
\v 34 ଇମ୍ଗୁଲ୍ନେ ରୁଣ୍ଡ୍ ଏରଣ୍ତି ଦଲ୍ ଏଟେନ୍ କି ଡଣ୍ଡ୍ ପାୟ୍ଏରି॰ ମାକାର୍ । ଆଦିନ୍ ପାୟିଟ୍ ଜଦି ଏଣ୍ଡ୍ ଆଣ୍ଡ୍କିର୍ ଆଟେକଡ୍ ଅଣ୍ଡ୍ ଉଲେନ୍ ତିନ୍କାଣ୍ଡ୍, ଏକ୍ସି ଏରଣ୍ତି ପାଟିଟେ ବିସୟୁ॰ ଆନ୍ ନିଜେନ୍ ୱାରି ବୁଜାସି ସିଦାନ୍ ।
\c 12
\p
\v 1 ଏ ବାୟି ଲକ୍ ଆତ୍ମାଟେ ଦାନ୍ଗିଲ୍ ବିସୟ୍ରେନ୍ ଇମ୍ଗୁଲ୍ ପୁନାଏ॰ ମାନି॰ ପାୟିଟ୍ ଆନୁ॰ ଇଚା ମାନା ।
\v 2 ଇମ୍ଗୁଲ୍ ପୁଣ୍ତୁର୍ ଜେ, ଏରେ ବେଲ୍ ଇମ୍ଗୁଲ୍ ଅବିସ୍ୱାସି ଲକ୍ ମାଟର୍, ଆୟ୍ବେଲ୍ ପାର୍କାଟେ ମୁର୍ତିଲି॰ ଆରେ ସତ୍ ପାୱ୍ଟୁକ୍ ୟେନେଲ୍ ଏରି ସେନି॰ନର୍ ।
\v 3 ଆଦି॰ ପାୟିଟ୍ ଆନ୍ ଇମ୍ଗୁଲୁ॰ ୱେଣ୍ତୁକିଦାନ୍,  ମାପୃନ୍ ଆତ୍ମା ପାୟ୍ଏରି ପାଟେ ପକ୍ଦାନ୍ ଏୟିରୁ॰ ମେନ୍ "ଯୀଶୁ ଅବିସାପ୍ଟଣ୍ଡ୍ ଏଞ୍ଜି ପକାଣ୍ଡ୍, ଆରେ ଏର୍ ମେନ୍ ସୁକଲ୍ ଆତ୍ମା ପାୟ୍ ଏରାୟେ॰" ଯୀଶୁ ପର୍ବୁ ଏଞ୍ଜି ପକୁ॰ ଅଡାଣ୍ଡ୍;
\v 4 ଅନୁଗ୍ରଦ୍ଟେ ଦାନ୍ଗିଲ୍ ୱେନେଦ୍ ୱେନେଦ୍ ମାୟା ମାତର୍ ଆତ୍ମା ଉକ୍ଟି;
\v 5 ସେବା ୱେନ୍ ୱେନ୍ ମାୟା, ମାତର୍ ପର୍ବୁ ଉକ୍ଟି;
\v 6 କାମେ ୱେନେଦ୍ ମାୟା, ମାତର୍  ମାପୃ ଉକ୍ଟି; ଅଣ୍ଡ୍ ପାଟିନ୍ ଲକୁ॰ ପେଲ୍ ପାଟିଟେ କାମେ ସାଦନ୍ କେଦାଣ୍ଡ୍ ।
\v 7 ମାତର୍ ପାଟିନ୍ ଲକୁ॰ ଅର୍ନେ ନିୟା ପାୟିଟ୍ ଆତ୍ମାଟେ ଦାନ୍ ସି ଏରିଦା ।
\v 8 ନାଦି॰ କି ଉକୁରୁ॰ ଆତ୍ମା॰ ଉନିଟ୍ ବୁଦିଟେ ବାକ୍ୟ ଆରେ ୱେନଣ୍ତୁ॰ ଆୟ୍ ଆତ୍ମା ମାୟିର୍ପଣ୍ତି ୟାନ୍ଟେ ବାକ୍ୟ ସି ଏରିଦା ।
\v 9 ଏୟିରୁ॰ ଆୟ୍ ଆତ୍ମାନା ବିସ୍ୱାସ୍, ଆରେକୁରୁ॰ ଆୟ୍ ଉକ୍ଟି ଆତ୍ମାନା ରଗି॰ ନିୟା କେୟଣ୍ତି ସକ୍ତି,
\v 10 ଆରେକୁରୁ॰ ୱେନ୍ ୱେନ୍ ସକ୍ତିଟେ କାମେ ସାଦନ୍ କେଗି॰, ଆରେକୁରୁ॰ ବବିସତ୍ ପାଟେ ପକୁ॰, ଆରେକୁରୁ॰ ୱେନ୍ ୱେନ୍ ଆତ୍ମାଲ୍ ଚିନାକି॰, ଆରେକୁରୁ॰ ୱେନ୍ ୱେନ୍ ପାଟେ ପକୁ॰, ଆରେକୁରୁ॰ ପାଟେଟେ ଅରତ୍ ପକୁ॰ ପାୟିଟ୍ ସକ୍ତିଟେ ଦାନ୍ ସି ଏରିଦା ।
\v 11 ମାତର୍ ୱାୟ୍କେ ଉକ୍ଟି ଆତ୍ମା ନିଜେଟେ ଇଚା ଅନୁସାର୍ନା ପାଟିନ୍ ଲକୁ॰ ୱେନେଲ୍ ୱେନେଲ୍ କେୟି ପାୟ୍ସି କେରିନ୍ ଇ ପାଟିଟେ କାମେ ସପଲ୍ କେଗିଦା ।
\v 12 ଏନାଦି॰ କି ମେନ୍ ଏରେ ୱାଡିନ୍ ଉକ୍ଟି ଆରେ ଆମାଟେ ବାଗିଲ୍ (ମୁକାଲ୍) ପେ॰ଗିଟ୍, ମାତର୍ ମେନ୍ଟେ ପାଟିନ୍ ବାଗିଲ୍ ପେ॰ଗିଟ୍ ଏ॰ଗଡ୍ ମେନ୍ ଉକ୍ଟି ମେନ୍, ଆୟ୍ ୱାଡିନ୍ କୀଷ୍ଟ ।
\v 13 ନାଦି॰ କି ଆମ୍ ଗୁଲ୍ ଜିଉଦି ଏ॰ଗଡ୍ ମେନ୍ କି ଗିରିକ୍ ଏ॰ଗଡ୍ ମେନ୍, ଆରେ ଦାସ୍ ଏ॰ଗଡ୍ ମେନ୍ କି ସୁୱାଦିନ୍ ଏ॰ଗଡ୍ ମେନ୍ ପାଟିନ୍ ଲକ୍ତାନ୍ ଉକ୍ଟି ଆତ୍ମାନା ଉକ୍ଟି ମେନ୍ ଏରି॰ ପାୟିଟ୍ ବାପ୍ତିସମ୍ ଏରି ମାୟାମ୍; ଆରେ ପାଟିନ୍ ଲକ୍ ଉକ୍ଟି ଆତ୍ମାଟୁକ୍ ଉଞ୍ଜିମାୟାମ୍ ।
\v 14 ଏନାଦି॰ କି ମେନ୍ ତାନ୍ ଉକ୍ଟି ବାଟେ ଏରା, ପେରିନ୍ ବାଟେ ।
\v 15 କାଲ୍ ଜଦି ପକ୍ଦା ଆନ୍ କି ଏରାନ୍, ମେନ୍ଟେ ବା ଏରାନ୍, ଆଟେକଡ୍ ଆଦ୍ ଇଦିନ୍ ପାୟିଟ୍ ମେନ୍ଟେ ବା ଏରା ୱାଡିନ୍ ଏରି ସେନା ।
\v 16 ଆରେ କେକଲ୍ ଜଦି ପକ୍ଦା, ଆନ୍ କାନୁଲ୍ ଏରାନ୍, ଆଦି॰ ମେନ୍ଟେ ବା ଏରାନ୍, ଆଟେକଡ୍ ଆଦ୍ ଇଦିନ୍ ପାୟିଟ୍ ମେନ୍ଟେ ବା ଏରା ୱାଡିନ୍ ଏରି ସେନା ।
\v 17 ମେନ୍ ପାଟିନ୍ ଜଦି କାନୁଲ୍ ଏଦା, ଆଟେକଡ୍ ଏଟେନ୍ ୱେନି॰ ଏଦା ? ମେନ୍ ପାଟିନ୍ ଜଦି କେକଲ୍ ଏଦା, ଆଟେକଡ୍ ଏଟେନ୍ ମୁଞ୍ଜୁ॰ ଏଦା ?
\v 18 ମାତର୍  ମାପୃ ପାଟିନ୍ ବାଗିଲି॰ ଉକୁଟ୍ ଉକୁଟ୍ କେୟି ମେନ୍ତିନ୍ ନିଜେଟେ ଇଚା ଅନୁସାର୍ନା ସଜାସି ମାୟାଣ୍ଡ୍ ।
\v 19 ଆରେ ଜଦି ଆୱ୍ ପାଟିନ୍ ଉକ୍ଟି ବା ଏନେ ମେନ୍, ଆଟେକଡ୍ ମେନ୍ ମାନୁଟେ ମେନ୍ ।
\v 20 ମାତର୍ ସତ୍ ରେନ୍ ବାଗିଲ୍ ପେ॰ଗିଟ୍, ମାତର୍ ମେନ୍ ଉକ୍ଟି ।
\v 21 କାନୁଲ୍ କୀ॰ ପକୁ॰ ଅଡା, ଇନ୍ ଆନୁ॰ ଦର୍କାର୍ ମାନା ଏଞ୍ଜି, ମାନାକଡ୍ ତାଲ୍, ଇନ୍ ଆନୁ॰ ଦର୍କାର୍ ମାନା ଏଞ୍ଜି କାଲି॰ ପକୁ॰ ଅଡା ।
\v 22 ଏନାଦି॰ କି ୱେନ୍ଦିଗାଲ୍ ମେନ୍ଟେ ପାଟିନ୍ ବାଗିଲି॰ ପେରିନ୍ ଦୁର୍ବଲ୍ ଏଞ୍ଜି ପକ୍ଦାର୍ ମାତର୍ ଆୱ୍ ପାଟିନ୍ ମାନି॰ ଦର୍କାର୍ ।
\v 23 ଆରେ ମେନ୍ଟେ ଏରେ ପାଟିନ୍ ବାଗିଲି॰ ଲଡା ମାନା ଏଞ୍ଜି ପକୁଦାନ୍, ଆୟ୍ ପାଟିନ୍ ବାଗିଲ୍ ପେରିନ୍ ଲଡା॰ ୱାଦାୱ୍ ଏଞ୍ଜି ଆମ୍ ଗୁଲ୍ ଜତନ୍ କେଦାମ୍ଚ; ଆରେ ଆମ୍ ଗୁଲ୍ନେ ଅସୁନ୍ଦର୍ ତଣ୍ତଣ୍ତି ବାଗିଲ୍ ପେରିନ୍ ସବା ତଣ୍ଡ୍ଦାୱ୍ ।
\v 24 ମାତର୍ ଆମ୍ ଗୁଲ୍ନେ ମେନ୍ଟେ ମୁକ୍ୟ ବାଗିଲି॰ ପେରିନ୍ ଦିୟାନ୍ ସିଗି॰ ଲଡାମାନା ।
\v 25 ମାତର୍  ମାପୃ ମୁଲିକା ମାନାଟେ ବାଗିଲି॰ ପେରୁନ୍ ମୁଲିକା କେୟି ତିୟାର୍ କେୟି ମାୟାଣ୍ଡ୍ । ଏରେ ୱାଡିନ୍ ମେନ୍ ତାନିର୍ ଏନା ମେନ୍ ବେଦ୍ବାବ୍ ଏରି॰ ମାକାୱ୍, ଏନାଦି॰ କି ପାଟିନ୍ ବାଗିଲ୍ ନିଜେଟେ ୱାଡିନ୍ ଉକୁଟ୍ ଆରେକୁଟୁ॰ ଚିନ୍ତା କେଗି॰, ଆରେ ସୁକୁ॰ ଦୁକୁ॰ ମିସ୍ବିଡ୍ ଏକାୱ୍ ଏଞ୍ଜି  ମାପୃ ଇଚା କେନଣ୍ଡ୍ ।
\v 26 ଆରେ ଉକୁଟ୍ ବା ଦୁକ୍ ଏ॰ଗଡ୍, ଆରେ ପାଟିନ୍ ବାଗିଲ୍ ମେନ୍ ଆଦିନା ଦୁକ୍ ପାୟ୍ଏଦାୱ୍; ଆରେ ଉକୁଟ୍ ବା କିର୍ଦେ ପାୟ୍ ଏଂଗଡ୍ ଆରେ ପାଟିନ୍ ବାଗିଲ୍ ଆଦିନା କିର୍ଦେ କେଦାୱ୍ ।
\v 27 ଆୟ୍ ୱାଡିନ୍ ଇମ୍ଗୁଲ୍ କୀଷ୍ଟନେ ମେନ୍ ଆରେ ଉକୁର୍ ଉକୁର୍ ଅଣ୍ତୁନେ ଉକୁଟ୍ ଉକୁଟ୍ ବା ୱାଡିନ୍ ।
\v 28 ଆରେ  ମାପୃ ମଣ୍ତଲିଟେ ପର୍ତୁମ୍ ପେରିତ୍, ଦୁତିୟ ବାବବାଦି, ତୁର୍ତିୟ ମାୟିର୍ ପାକ୍, ଆଦିନ୍ କୁଣ୍ତେଲ୍ ସକ୍ତିଟେ କାମେ କେୟାକ୍, ଆଦିନ୍ କୁଣ୍ତେଲ୍ ରଗିତିଲି॰ ନିୟା କେୟଣ୍ତି ସକ୍ତି, ୱେନ୍ରୁ॰ ଉପ୍କାର୍ କେୟଣ୍ତି, ଚାଲାପଣ୍ତି ଅଦିକାର୍ ଆରେ ୱେନ୍ ୱେନ୍ ପାଟେ ପକଣ୍ତି ଦାନ୍, ଇ ୱାଡିନ୍ ପେ॰ଗୁର୍ତୁଲୁ॰ ଆସ୍କି ମାୟାଣ୍ଡ୍ ।
\v 29 ପାଟିନ୍ ଲକ୍ ପେରିତ୍ କି ବାବବାଦି କି ମାୟିର୍ପାକ୍ କି ସକ୍ତିଟେ କାମେ କେୟାକ୍ କି,
\v 30 ରଗିତିଲି॰ ନିୟା କେୟଣ୍ତି ସକ୍ତି କି ୱେନ୍ ପାଟେ ପକଣ୍ତି କି ପାଟେଟେ ଅରତ୍ ପକଣ୍ତି ଦାନ୍ ପାୟ୍ଏରି॰ ଅଡାର୍ ।
\v 31 ମାତର୍ ଇମ୍ଗୁଲ୍ ବେର୍ଟେ ବର୍ଦାନ୍ଗିଲ୍ ପାୟ୍ଏରି॰ ପାୟିଟ୍ ଚେସ୍ଟା କେୟୁର୍, ମାତର୍ ଆନ୍ ଇମ୍ଗୁଲୁ॰ ପାଟିଟୁକ୍ ନିୟାଟେ ପାୱ୍ ତଟ୍ସି ସିଗିଦାନ୍ ।
\c 13
\p
\v 1 ଜଦି ଆନ୍ ଲକ୍ନେ ଆରେ ସରଗ୍ ଦୁତ୍ ଗୁଲ୍ନେ ପାଟେଲ୍ ପକ୍ଦାନ୍, ମାତର୍ ଲାଡ୍ ମାନାକଡ୍ ଆଟଣ୍ତି ଗଟ୍ଟେ ପଲେ ଆରେ ଜୁମ୍କା ଆଟଣ୍ତି ପଲେ ୱାଡିନ୍ ଏଦା ।
\v 2 ଆରେ ଜଦି ଆନୁ॰ ବାବ୍ନାନି ପକଣ୍ତି ସକ୍ତି ମାୟା ଆରେ ଆଦ୍ ପେଟିଟେ ବେଦ୍ ଆରେ ପାଟିଟେ ଗିୟାନି॰ ପୁୟାନ୍, ଆରେ କପେସିଲି॰ ଗୁଚାକି॰ ପାୟିଟ୍ ଆନୁ॰ ପୁରୁନ୍ ବାସ୍ୱାସ୍ ମାୟା, ମାତର୍ ଲାଡ୍ ମାନାକଡ୍ ଆନୁ॰ ଏନା ଲାବ୍ ମାନା ।
\v 3 ଜଦି ଆନ୍ ନିଜେଟେ ପାଟିନ୍ ସଂପତି କାକୁର୍ତି ଲକୁ॰ ତିଣ୍ତୁକୁ॰ ପାୟିଟ୍ ପାୟ୍ସି ସିଦାନ୍, ଆରେ ନିଜେଟେ ମେନି॰ କାର୍ୱୁ॰ ପାୟିଟ୍ ସର୍ପା ସିଦାନ୍, ମାତର୍ ଲାଡ୍ ମାନାକଡ୍ ଆନୁ॰ ଏନା ଲାବ୍ ମାନା ।
\v 4 ଲାଡ୍ ଦର୍ଜଟେ ଲାଡ୍ ଦୟାଟେ ଆରେ ରିସା ଏରା, ଲାଡ୍ ଗର୍ ତଟ୍ପା, ଆକାର୍ କେୟା,
\v 5 ଉୟାଟେ ବେବଆର୍ କେୟା, ନିଜେନ୍ ପାୟ୍ଏରି॰ ଇଚା କେୟା, ଦାପ୍ରେନ୍ ଗିଦ୍ରି ଏରା, ବୁଲ୍ଟେ ମନେନ୍ ଇରା ।
\v 6 ଅଦରମ୍ତୁନ୍ କିର୍ଦେ କେୟା, ମାତର୍ ସତ୍ ନା କିର୍ଦେ କେଦା ।
\v 7 ପାଟିଟେ ପାଟେ ସମ୍ ବାଲ୍ ତା, ପାଟିଟେ ବିସ୍ୱାସ୍ କେଦା, ପାଟିଟେ ଆସା କେଦା, ପାଟିଟେ ବିସୟ୍ରେନ୍ ଦର୍ଜ ପାତି ସେୟ୍ଦା ।
\v 8 ଲାଡ୍ ଏସେଲ୍ ମେନ୍ ପଲା, ମାତର୍ ଜଦି ବାବବାନି ମା॰ଗଡ୍ ଆଦ୍ ପଲିସେୟା; ଜଦି ୱେନ୍ ପାଟେ ମା॰ଗଡ୍ ଆଦ୍ ବନ୍ଦ୍ ଏରି ସେୟା, ଆରେ ଜଦି ୟାନ୍ ମା॰ଗଡ୍ ଆଦ୍ ମାୟ॰ଗି ସେୟା ।
\v 9 ଏନାଦି॰ କି ଆମ୍ଗଲ୍ନେ ୟାନ୍ ପୁରା ମାନା ଆରେ ବାବ୍ବାନି ମେନ୍ ପୁରା ପକ୍ଦାମ୍ ।
\v 10 ମାତର୍ ଏରେ ବେଲ୍ ସିଦ୍ ୱାଦା ଆଟେଲ୍ ପାଟିଟେ ଅପୁରା ବିସୟ୍ ଲପ୍ଏରି ସେୟା ।
\v 11 ଉନୁଟ୍ ଲକ୍ ମାନ୍ ବେଲ୍ ଆନ୍ ଉନୁଟ୍ ଲକୁନ୍ ୱାଡିନ୍ ପାଟେ ପକୁନନ୍, ଏତାକି॰ନନ୍, ବିଚାର୍ କେଗିନନ୍, ବୟସ୍ ଏତାଲିନ୍ ଆନ୍ ଉନୁଟ୍ ଲକ୍ନେ ବିସୟ୍ଗୁଲ୍ ପାଟିନ୍ ସାକାରି ସିନନ୍ ।
\v 12 ଏନାଦି॰ କି ଇଣ୍ତି ଆମ୍ ଗୁଲୁ॰ ଦାର୍ପୁନ୍ତୁନ୍ ରୁପ୍ ତଟ୍ସି ଏରିଦା, ମାତର୍ ଆୟ୍ବେଲ୍ ମୁୱାମୁୟି ସୁଡାସୁଡି ଏଦାମ୍, ଇ ବେଲେନ୍ ଆନେ ୟାନ୍ ପୁରା ମାନା, ମାତର୍ ଆୟ୍ବେଲ୍ ପୁରାପୁରୁନ୍ ପୁୟାମ୍ । ଏରେ ୱାଡିନ୍ ଆନ୍ ନିଜେନ୍ ମେନ୍ ପୁରାପୁରୁନ୍ ପୁଣ୍ତୁସି ଏରିମାନ୍ ।
\v 13 ଏଟେନ୍ କି ବିସ୍ୱାସ୍, ବରସ୍, ଲାଡ୍, ଇ ମୁଣ୍ତୁ ଏସେଲ୍ ପଲା, ମାତର୍ ଇୱୁ॰ ପେଲ୍ ଟୁକ୍ ପାଟିଟୁ॰ ବେର୍ଟେ ଲାଡ୍ ।
\c 14
\p
\v 1 ଲାଡି॰ କୁଣ୍ତୁନି ସେଣ୍ତୁର୍, ଆରେ ଆତ୍ମାଟେ ଦାନ୍ଗିଲ୍ ପାଟିନ୍ ପାୟ୍ ଏରି॰ ପାୟିଟ୍ ଚେସ୍ଟା କେୟୁର୍, ଆରେ ବବିସତ୍ ପାଟେ ପକୁ॰ ପାୟିଟ୍ ଚେସ୍ଟା କେୟୁର୍, ଆଦ୍ ମୁକ୍ୟଟେ ବିସୟ୍ ।
\v 2 ଏନାଦି॰ କି ଏର୍ ୱେନ୍ ପାଟେନା ପକ୍ଦାଣ୍ଡ୍, ଅଣ୍ଡ୍ ଲକୁ॰ ପାୟିଟ୍ ପାଟେ ପକାଣ୍ଡ୍, ମାତର୍  ମାପୃ॰ ପକୁଦାଣ୍ଡ୍, ଏନାଦି॰ କି ଆଦ୍ ଏର୍ ବୁଜ୍ଏରି॰ ଅଡାର୍ ମାତର୍ ଆଦ୍ ଆତ୍ମାନା ଗୁପତ୍ଟେ ପାଟେ ପକୁଦାଣ୍ଡ୍ ।
\v 3 ମାତର୍ ଏର୍ ବବିସତ୍ ପାଟେ ପକ୍ଦାର୍, ଅଣ୍ଡ୍ ଆତ୍ମାଟେ ଉନତି, ଉଚା ଇଦ୍ ଆରେ ସାନ୍ତନା ସିୟଣ୍ତି ପାଟେ ପକ୍ଦାଣ୍ଡ୍,
\v 4 ଏୟିଣ୍ଡ୍ ୱେନ୍ ପାଟେନା ପକୁଦାଣ୍ଡ୍ ଅଣ୍ଡ୍ ନିଜେଟେ ଉନତି ପାୟିଟ୍ କେଗିଦାଣ୍ଡ୍, ମାତର୍ ଏର୍ ବାବ୍ବାନି ପକୁଦାର୍, ଅଣ୍ଡ୍ ମଣ୍ତଲି॰ ଉନତି ପାୟିଟ୍ କେଗିଦାଣ୍ଡ୍ ।
\v 5 ଇମ୍ଗୁଲ୍ ପାଟିନ୍ ୱେନ୍ ପାଟେନା ପକୁ॰ ପାୟିଟ୍ ଆନ୍ ଇଚା କେଗିଦାନ୍, ମାତର୍ ଇମ୍ଗୁଲ୍ ଜେ ବାବ୍ବାନି ପକୁ॰ ପାୟିଟ୍ ଆନୁ॰ ଆରେ ଅଦିକ୍ ଇଚା; ଜଦି ଏର୍ ୱେନ୍ ପାଟେନା ପକ୍ଦାର୍ ଅଣ୍ଡ୍ ଜଦି ମଣ୍ତଲିଟେ ଉନତି ପାୟିଟ୍ ପାଟେଟେ ଅରତ୍ ପକାଣ୍ଡ୍, ଆଟେକଡ୍ ୱେନ୍ ପାଟେଟୁକ୍ ବାବ୍ବାନି ପେରିନ୍ ନିୟାଟେ ।
\v 6 ଇ ବେଲ୍ ଏ ବାୟିତିଲ୍, ଆନ୍ ଜଦି ଇମ୍ଗୁଲୁ॰ ପେଲ୍ ୱାରି ୱେନ୍ ପାଟେନା ପକ୍ଦାନ୍, ଆଟେକଡ୍ ଆନ୍ ପେଲ୍‍ଟୁକ୍ ଇମୁ॰ ଏନା ଲାବ୍ ତଣ୍ଡ୍ଦା, ଏରେ ଆରେକ୍ କି ଆନ୍ ପର୍କାସିତ୍ ବାକ୍ୟ, କି ବୁଦି କି ବାବ୍ବାନି କି ମାୟିର୍ପଣ୍ତି ପାଟେ ପାକାନ୍ ?
\v 7 ଇ ୱାଡିନ୍ ଜିୱେ ମାନା ଦିନ୍ସୁଲୁ॰ ମେନ୍ ଏରେ ମାଟୁ॰ ପଲେ ପେକିଦା, ଏରେ ୱାଡିନ୍ ୱେରଟ୍ ମାନାକଡ୍ ବିନା; ଜଦି ଇୱ୍ନେ ପଲେ ୱେନେଲ୍ ୱେନେଲ୍ ମାନାକଡ୍ ଆଦି॰ ଏଟେନ୍ ପୁନୁ॰ ଏଦା କି ୱେରଟ୍ ଆରେ ବିନାନ୍ ଏନାଦ୍ ଆଡୁସି ଏରିଦା ।
\v 8 ଆରେ ବାକା ଜଦି ଚିନାକି॰ ଅଡାଟେ ପଲେ କେଦା, ଆଟେକଡ୍ ଏୟିଣ୍ଡ୍ ଜୁଦୁ॰ ପାୟିଟ୍ ତିୟାର୍ ଏଦାଣ୍ଡ୍ ?
\v 9 ଆୟ୍ ୱାଡିନ୍ ଇମ୍ଗୁଲ୍ ମେନ୍ ଜଦି ନା॰ନା ଲକ୍ଗୁଲ୍ ଚିନାତାର୍ ୱାଡିନ୍ ପକାର୍, ଆଟେକଡ୍ ଏନାଦ୍ ପକୁଦାର୍, ଆଦ୍ ଏଟେନ୍ ବୁଜ୍ ଏରି॰ ଅଡ୍ତାର୍ ? ଏନାଦି॰ କି ଇମ୍ଗୁଲ୍ତାନ୍ ୱାଲ୍ନା ପାରିକ୍ଦାନ୍ ଲକ୍ ଏଦାର୍ ।
\v 10 ଇ ଜଗତ୍ତୁନ୍ ତାନ୍ ୱେନ୍ ୱେନ୍ ପର୍କାର୍ଟେ ପାଟେଲ୍ ମାୟାୱ୍, ଇୱୁ॰ ପେଲ୍‍ଟୁକ୍ ଏରେଦ୍ ମେନ୍ ଅରତ୍ ମାନାଟେ ମାନା ।
\v 11 ଆଦି॰ ଆନ୍ ଜଦି ଆୟ୍ ପାଟେଟେ ଅରତ୍ ବୁଜ୍ ଏରି॰ ଅଡାନ୍, ଆଟେଲ୍ ଏର୍ ପକ୍ଦାର୍, ଅଣ୍ତୁନ୍ ପେଲ୍ ଆନ୍ ଉକୁର୍ ୱେନ୍ ଦେସ୍ଟଣ୍ତୁନ୍ ୱାଡିନ୍ ଏଦାନ୍, ଆରେ ଅଣ୍ଡ୍ ଆନ୍ ପେଲ୍ ୱେନ୍ଦେସ୍ଟଣ୍ତୁନ୍ ୱାଡିନ୍ ଏଦାଣ୍ଡ୍ ।
\v 12 ଆୟ୍ ୱାଡିନ୍ ଇମ୍ଗୁଲ୍ ମେନ୍ ଆତ୍ମାଟେ ଦାନ୍ଗିଲ୍ ପାୟ୍ଏରି॰ ପାୟିଟ୍ ପେରିନ୍ ଚେସ୍ଚା କେଦାନ୍ ପାୟିଟ୍ ମଣ୍ତଲି॰ ସାନ୍ଦୁକୁ॰ ପାୟିଟ୍ ଆୱ୍ ପାଟିନ୍ ପୁରାପୁରୁନ୍ ପାୟ୍ଏରି॰ ପାୟିଟ୍ ଚେସ୍ଚା କେୟୁର୍ ।
\v 13 ଆଦି॰ ପାୟିଟ୍ ଏର୍ ୱେନ୍ ପାଟେନା ପକ୍ଦାଣ୍ଡ୍, ଅନୁବାଦ୍ କେଗି॰ ମେନ୍ ପାର୍ତନା କେକାଣ୍ଡ୍ ।
\v 14 ଏନାଦି॰ କି ଆନ୍ ଜଦି ୱେନ୍ ପାଟେନା ପାର୍ତନା କେଦାନ୍, ଆଟେଲ୍ ଆନେ ଆତ୍ମା ପାର୍ତନା କେଦା, ମାତର୍ ଆନେ ବୁଦି ନିସ୍ପଲ୍ ଏଦା ।
\v 15 ଆଟେକଡ୍ ଆନ୍ ଏନା କେଗି॰ ଏଦା ? ଆନ୍ ଆତ୍ମାରେନ୍ ପାର୍ତନା କେଦାନ୍ ଆରେ ବୁଦିନା ମେନ୍ ପାର୍ତନା କେଦାନ୍ ଆନ୍ ଆତ୍ମାରେନ୍ ପାର୍ଦାନ୍ ଆରେ ବୁଦିନା ମେନ୍ ପାର୍ଦାନ୍ ।
\v 16 ମ୍ ଜଦି ଆତ୍ମାରେନ୍ ଆରାଦନା କେଦାର୍, ଆଟେକଡ୍ ଆମାନ୍ ମାନଣ୍ତି ପୁନଣ୍ତି ପୁନାଟେ ଲକ୍ ଏଟେନ୍ ଇନେ ଦନ୍ୟବାଦ୍ତିନ୍ ଆମେନ୍ ପକ୍ଦାର୍ ? ଏନାଦି॰ କି ଅଣ୍ଡ୍ତାନ୍ ପୁନା ମାନଦାଣ୍ଡ୍ ଇନ୍ ଏନାଦ୍ ପକୁଦାଟ୍ ?
\v 17 ଇନ୍ତାନ୍ ପେରିନ୍ ନିୟାରେନ୍ ଦନ୍ୟବାଦ୍ ସିଗିଦାଟ୍ ଆୟ୍ ପାଟେ ଲତ୍, ମାତର୍ ପକଣ୍ତି ପାଟେଟୁକ୍ ୱେନଣ୍ତି ଉନତି ପାୟ୍ଏରି॰ ଅଡାଣ୍ଡ୍ ।
\v 18 ଆନ୍ ଇମ୍ ପାଟିନ୍ ଲକୁନ୍ ପେଲ୍‍ଟୁକ୍ ପେରିନ୍ ନିୟାରେନ୍ ୱେନ୍ ୱେନ୍ ପାଟେନାଟ୍ ପକୁଦାନ୍ ଏଞ୍ଜି  ମାପୃ॰ ଦନ୍ୟବାଦ୍ ସିଗିଦାନ୍ ।
\v 19 ଏ॰ଗଡ୍ ମେନ୍ ମଣ୍ତଲିନ୍ ୱେନ୍ ୱେନ୍ ପାଟେନା ଦସ୍ ଅଜାର୍ ପଦ୍ ପେଲ୍‍ଟୁକ୍ ନିଜେଟେ ବୁଦିନା ପାସ୍ଗଟା ପଦ୍ଗୁଲ୍ ପକଣ୍ତି ନିୟା ଏଞ୍ଜି ଏତାକିଦାନ୍, ଏନାଦି॰ କି ୱେନଣ୍ତୁ॰ ମେନ୍ ମାୟିର୍କି॰ ଅଡ୍ତାନ୍ ।
\v 20 ଏ ବାୟିତିଲ୍ ବୁଦିରେନ୍ ଉନୁଟେ ସେପାକିଲି॰ ୱାଡିନ୍ ଏର୍ମେର୍ ମନ୍ଦ୍ ବିସୟ୍ରେନ୍ ଉନୁଟେ ସେପାକିଲି॰ ୱାଡିନ୍ ଏରୁର୍, ମାତର୍ ବୁଦିରେନ୍ ବୟସ୍ ପୁର୍ଏନାଦ୍ ଲକୁ॰ ୱାଡିନ୍ଏରୁର୍ ।
\v 21 ବେବସ୍ତା ଲେକାମାୟା, "ପର୍ବୁ ପକୁଦାଣ୍ଡ୍, ବିଦେସ୍ଟେ ପାଟେପାରିକ୍ଦାନ୍ ଲକୁ॰ ଉନିଟ୍ ଆରେ ଅରୁନେ ତମ୍ନା॰ ଉନିଟ୍ ଇ ଲକ୍ଗୁଲୁ॰ ଆନ୍ ପାଟେ ପକୁଦାନ୍, ଏ॰ଗଡ୍ ମେନ୍ ଅର୍ ଆନେ ପାଟେ ୱେନାର୍" ।
\v 22 ଆଦି॰ ୱେନ୍ ପାଟେ ବିସ୍ବାସିତିଲି॰ ପାୟିଟ୍ ମାନା, ମାତର୍ ଅବିସ୍ବାସିତିଲି॰ ପାୟିଟ୍ ଉକୁଟ୍ ଚିନ୍ ୱାଡିନ୍; ମାତର୍ ବବିସତ୍ବାନି ଅବିସ୍ୱାସିତିଲି॰ ମାନା ମାତର୍ ବିସ୍ବାସିତିଲି॰ ପାୟିଟ୍ଉକୁଟ୍ ଚିନ୍ ୱାଡିନ୍ ଏଦା ।
\v 23 ଆରେ ମେନ୍ ଜଦି ପାଟିନ୍ ମଣ୍ତଲିଲ୍ ଉକୁଟ୍ପେଲ୍ ରୁଣ୍ଡ୍ଏଦାର୍ ଆରେ ପାଟିନ୍ ଲକ୍ ୱେନ୍ ପାଟେନା ପକ୍ଦାର୍, ଆଟେଲ୍ ୱେନ୍ଲକ୍ ମାନାକଡ୍ ଅବିସ୍ୱାସିଟେ ଲକ୍ ତାନିର୍ ୱାଦାର୍, ଆଟେକଡ୍ ଇମ୍ଗୁଲ୍ ପାଲାତିଲ୍ ଏଞ୍ଜି ଅର୍ ଏନା ପକାର୍ କି ?
\v 24 ମାତର୍ ଜଦି ପାଟିନ୍ ବାବ୍ବାନି ପକଦାର୍, ଆରେ ଉକୁର୍ ଅବିସ୍ୱାସି ମାନାକଡ୍ ଆରେ ୱେନେଲ୍ଟଣ୍ଡ୍ ୱାଦାଣ୍ଡ୍, ଆଟେଲ୍ ଅଣ୍ଡ୍ ପାଟିନ୍ ଲକୁ॰ ଉନିଟ୍ ଦସି ଏଞ୍ଜି ତଟ୍ସି ଏଦାଣ୍ଡ୍ ଆରେ ବିଚାର୍ନା ଏଦାଣ୍ଡ୍ ।
\v 25 ଅଣ୍ତୁନେ ଗର୍ବେଟେ ଗୁପତ୍ ବିସୟ୍ଗୁଲ୍ ପାଟିନ୍ ତଟ୍ସି ଏଦାୱ୍, ଆୟ୍ବେଲ୍ ଅଣ୍ଡ୍ ମୁଡ୍ଦାନ୍ ଏରି ଇଲ୍ଦାଣ୍ଡ୍ ଆରେ  ମାପୃ॰ ଆରାଦନା କେଦାଣ୍ଡ୍, ଇ ବେଲ୍ ଅଣ୍ଡ୍ ନାମାତାଣ୍ଡ୍ ଜେ ସତ୍ ରେନ୍  ମାପୃ ଇମ୍ଗୁଲୁ॰ ପେଲ୍ ମାୟାଣ୍ଡ୍ ।
\v 26 ଏ ବାୟିତିଲ୍ ଆଟେକଡ୍ ଏନାଦ୍ କେଗି॰ ଲଡା ? ଇମ୍ଗୁଲ୍ ଉକୁଟ୍ପେଲ୍ ରୁଣ୍ଡ୍ଏଦାନ୍ ପେଲ୍ ପାଟେ, ଉପଦେସ୍ ପର୍କାସତ୍ ବାକ୍ୟ, ୱେନ୍ ପାଟେ ଆରେ ୱେନ୍ ପାଟେଟେ ଅରତ୍, ଇ ୱାଡିନ୍ ପାଟିନ୍ ଲକୁ॰ ପେଲ୍ ଏନାଦ୍ ଅଲେ ଏନାଦ୍ ମାୟା, ମାତର୍ ପାଟିଟେ ବିସୟ୍ ଆତ୍ମାଟେ ଉନତି ପାୟିଟ୍ କେୟି ଏକା ।
\v 27 ର୍ ଜଦି ୱେନ୍ ପାଟେନାଟ୍ ପକ୍ଦାର୍, ଆଟେକଡ୍ ଅଣ୍ଡ୍ ଇରୁଲ୍ କି ମୁର୍ ପାଲି ଅନୁସାର୍ନା ପକୁର୍ । ଆରେକୁର୍ ଅନୁବାଦ୍ କେୟୁର୍ ।
\v 28 ମାତର୍ ଜଦି ଅନୁବାଦ୍ କେୟାକ୍ ମାନାଣ୍ଡ୍, ଆଟେକଡ୍ ଅଣ୍ଡ୍ ମଣ୍ତଲିନ୍ କିଟ୍କେଏରି ମାକାଣ୍ଡ୍ ଆରେ ନିଜେନ୍ ନିଜେନି॰ ଆରେ  ମାପୃ॰ ପକ୍କାଣ୍ଡ୍ ।
\v 29 ଆରେ ଇରୁଲ୍ ନଲେ ମୁର୍ ବବିସତ୍ ପାଟେ ପକ୍କାର୍, ଆରେ ମାନ୍ ଲକ୍ ବିଚାର୍ କେକାର୍ ।
\v 30 ମାତର୍ ଉଣ୍ତିମାନଣ୍ତି ଏୟିରୁ॰ ପେଲ୍ ଜଦି  ମାପୃନେ ପର୍କାସ୍ ତଟ୍ସି ଏଦା, ଆଟେକଡ୍ ପର୍ତୁମ୍ଟଣ୍ଡ୍ କିଟ୍କେ ଏରି ମାକାଣ୍ଡ୍ ।
\v 31 ଏନାଦି॰ କି ଇମ୍ଗୁଲ୍ ପାଟିନ୍ ଉକୁଟ୍ ଉକୁଟ୍ କେୟି ବାବ୍ବାନି ପକୁ॰ ଅଡୁକିଦାର୍, ଏଟେନ୍ କି ପାଟିନ୍ ଲକ୍ ମାୟିର୍କାର୍ ଆରେ ପାଟିନ୍ ଲକ୍ ସାନ୍ତି ପାୟ୍ ଏକାର୍ ।
\v 32 ବାବବାଦିତିଲ୍ନେ ଆତ୍ମା ବାବବାଦିତିଲି॰ ଅଦିନ୍ତିନ୍;
\v 33 ଏନାଦି॰ କି ପର୍ବୁ ଜତ୍କତ୍ କେୟାକ୍ ଏରାଣ୍ଡ୍, ମାତର୍ ସାନ୍ତିଟେ ପର୍ବୁ; ଏରେ ୱାଡିନ୍ କି ସୁକଲ୍ ଲକ୍ନେ ପାଟିନ୍ ମଣ୍ତଲିଲି॰ ଏରିଦା ।
\v 34 ଆୟ୍ ୱାଡିନ୍ ଆସ୍ମାସ୍କିଲ୍ ମଣ୍ତଲିଲି॰ କିଟ୍କେ ଏରି ମାନ୍କାୱ୍, ଏନାଦି॰ କି ଆୱୁ॰ ପକୁ॰ ପାୟିଟ୍ ଅନୁମତି ମାନା, ବେବସ୍ତା ପକୁଦା, ଆୱ୍ ଅଦିନ୍ରେନ୍ ମାକାୱ୍ ।
\v 35 ଆୱ୍ ଜଦି ଏରେ ବିସୟ୍ଗୁଲ୍ ବୁଜ୍ଏରି॰ ଇଚା କେଗିଦାୱ୍, ଆଟେଲ୍ ଉଲେନ୍ ସେଞ୍ଜି ନିଜେ ନିଜେଟେ ମାଗିଣ୍ଡ୍କିଲି॰ ପକାୱ୍, ଏନାଦିନ୍ କି ଆସ୍ମାସ୍କିଲ୍ ମଣ୍ତଲିନ୍ ପାଟେ ପକୁ॰ ଲାଜ୍ଟେ ବିସୟ୍ ।
\v 36 ଏନା  ମାପୃନେ ବାକ୍ୟ ଇମ୍ଗୁଲୁ॰ ପେଲ୍‍ଟୁକ୍ ପେସି ମାୟା ? ମାନାକଡ୍ ୱାୟ୍କେ ଇମ୍ ପେଲ୍‍ଟୁକ୍ ୱାରିମାୟା ?
\v 37 ଏର୍ ଜଦି ନିଜେନି॰ ବାବବାଦି ଆରେ ଆତ୍ମାଟେ ଦାନ୍ ପାୟ୍ଏରି ମାୟାନ୍ ଏଞ୍ଜି ଏତାତାଣ୍ଡ୍, ଆଟେକଡ୍ ଆନ୍ ଇମ୍ଗୁଲୁ॰ ଏନାଦ୍ ଏନାଦ୍ ଲେକାକିଦାନ୍, ଆୱ୍ ପାଟିନ୍  ମାପୃନେ ଆଦେସ୍, ଇଦ୍ ଅଣ୍ଡ୍ ବୁଜ୍ ଏକାଣ୍ଡ୍ ।
\v 38 ମାତର୍ ଏଣ୍ଡ୍ ଜଦି ବୁଜ୍ ଏରାଣ୍ଡ୍, ଅଣ୍ଡ୍ ବୁଜ୍ଏରାୟେ॰ ମାକାଣ୍ଡ୍ ।
\v 39 ଆଦି॰ ଏ ଆନେ ବାୟିତିଲ୍, ବାବ୍ବାନି ପକୁ॰ ପାୟିଟ୍ ଚେସ୍ଟା କେୟୁର୍; ଆରେ ୱେନ୍ ପାଟେ ପକୁ॰ ପାୟିଟ୍ ମାନା କେମେର୍ ।
\v 40 ମାତର୍ ପାଟିଟେ ବିସୟ୍ ନିୟାନା ଆରେ ପାଲି ଅନୁସାର୍ନା କେୟି ଏକା ।
\c 15
\p
\v 1 ଏ ବାୟିତିଲ୍, ଆନ୍ ଇମ୍ଗୁଲ୍ କାକେଲ୍ ଉମ୍ତୁପମ୍ତି, ଆରେ ଇମ୍ଗୁଲ୍ ଗରନ୍ କେୟଣ୍ତି ଆରେ ଦରଜ୍ନା ପାତି ଆୟ୍ ନିୟାଟେ କାବୁରୁ॰ ଏତାସି ସିଗି॰ ଆନ୍ ଇଚା କେଗିଦାନ୍ ।
\v 2 ଜଦି ଇମ୍ଗୁଲ୍ ଆନ୍ ୱେଣ୍ତୁପଣ୍ତି ଆୟ୍ ବାକ୍ୟମ୍ ଡାଟାମ୍ ପାତି ସେୟ୍ଦାର୍, ଆଟେକଡ୍ ଆଦି॰ ଉନିଟ୍ ଉଦାର୍ ପାୟ୍ଏରିଦାର୍, ନଲେକଡ୍ ଇମ୍ଗୁଲ୍ କେୟଣ୍ତି ବିସ୍ୱାସ୍ ଉଜେନି ।
\v 3 ଏନାଦି॰ କି ଏରେ ସିକ୍ୟା ଆନ୍ ପାୟ୍ଏରି ମାଟନ୍, ଆଦ୍ ପାଟିଟୁ॰ ବେର୍ଟେ ସିକ୍ୟା ଏଞ୍ଜି ପୁଞ୍ଜି ଇମ୍ପେଲ୍ ଏଦୁସି ସିନନ୍, ସୁକଲ୍ ସାସ୍ତର୍ ଅନୁସାର୍ନା କୀଷ୍ଟ ଆମ୍ ଗୁଲ୍ନେ ପାପ୍ ପାୟିଟ୍ ସାନଣ୍ଡ୍ ।
\v 4 ସାୟ୍ତିନ୍ ପେନ୍ଦୁସି ଏନଣ୍ଡ୍, ଆରେ ସାସ୍ତର୍ଟେ ଲେକା ଅନୁସାର୍ନା ତିନ୍ ଦିନ୍ କୁଣ୍ଡେଲ୍ ଜିୱେ ଏରି ସିଲ୍ତଣ୍ଡ୍ ।
\v 5 ଅଣ୍ଡ୍ କେପା॰ ଆରେ ଅଣ୍ତୁନେ ବାରଗଟା ସିସୁତୁଲୁ॰ ଦର୍ସନ୍ ସିନଣ୍ଡ୍ ।
\v 6 ଇଦିନ୍ କୁଣ୍ତେଲ୍ ପାସ୍ ସଅ ପେ॰ଗୁର୍ତୁଲ୍ ବାୟିତିଲି॰ ଯୀଶୁ ଏକା ବେଲେନ୍ ତଟ୍ସି ଏନଣ୍ଡ୍, ଅରୁ॰ ତାନିର୍ଟୁକ୍ ପେ॰ଗୁର୍ତୁଲ୍ ଇଣ୍ତି ଆରେକ୍ ପିୟି ମାୟାର୍, ମାତର୍ ଏ॰ଗୁର୍ତୁଲ୍ ସାୟି ସେୟର୍ ।
\v 7 ଆଦିନ୍ କୁଣ୍ତେଲ୍ ଜାକୁବୁ॰ ଆରେ କୁଣ୍ତେଲ୍ ପାଟିନ୍ କାବୁର୍ ଲକୁ॰ ତଟ୍ସି ଏନଣ୍ଡ୍ ।
\v 8 ସାରା ସାରି କୁଣ୍ତେଲ୍ ସମାନ୍ ବେଲା ମାନାୟେ॰ ଜନମ୍ ଏରାକ୍ ନିନିଟେ ସେପାଲ୍ ୱାଡିଟେ ଆନୁ॰ ମେନ୍ ତଟ୍ସି ଏନଣ୍ଡ୍
\v 9 ଏନାଦି॰ କି ପର୍ବୁନ୍ ମଣ୍ତଲି॰ ତାଡ୍ନା କେୟିମାନ୍ ପାୟିଟ୍ ପେରିତ୍କିଲି॰ ପେଲ୍‍ଟୁକ୍ ଆନ୍ ନିନିଟନ୍, ଆରେ ପେରିତ୍ ଏଞ୍ଜି ଆର୍ଗି ଏରି॰ ଜୟମାନା ।
\v 10 ଏ॰ଗଡ୍ମେନ୍, ପର୍ବୁନେ ଅନୁଗ୍ରନା ଆନ୍ ଇଣ୍ତି ଏରେ ୱାଡିନ୍ ଆୟ୍ ୱାଡିନ୍ । ଆନ୍ ପେଲ୍  ମାପୃନେ ଅନୁଗ୍ର ନିସ୍ପଲ୍ ଏରା, ମାତର୍ ଆୟ୍ ପାଟିନ୍ ଲକୁନ୍ ପେଲ୍‍ଟୁକ୍ ପେରିନ୍ କାମେ କେନନ୍; ଏ॰ଗଡ୍ ମେନ୍ ଆନ୍ ମାନା, ମାତର୍  ମାପୃନେ ଅନୁଗ୍ର ଆନ୍ନା ମିସ୍ତେନ୍ କେନେ ।
\v 11 ଏନାଦି॰ କି ଆନ୍ ଏ॰ଗଡ୍ ମେନ୍ ଆରେ ଅର୍ ଏ॰ଗଡ୍ ମେନ୍, ଆମ୍ ଆୟ୍ ଉକ୍ଟି ପର୍ଚାର୍ କେଗିଦାମ୍, ଆରେ ଆମାନ୍ ଇମ୍ଗୁଲ୍ ବିସ୍ୱାସ୍ କେନର୍ ।
\v 12 ଯୀଶୁ କୀଷ୍ଟ ସାଦାନ୍ ପେଲ୍‍ଟୁକ୍ ଜିୱେ ଏରି ସିଲ୍ସି ମାୟାଣ୍ଡ୍, ଇଦ୍ ୱେଣ୍ତୁସି ଏରିମାୟା, ଆଟେକଡ୍ ଇମ୍ଗୁଲୁ॰ ତାନିର୍ଟୁକ୍ ଏ॰ଗୁର୍ତୁଲ୍ ଏନାଦି॰ ପକୁଦାର୍ ଜେ, ଲକ୍ ସାଦାନ୍ ପେଲ୍‍ଟୁକ୍ ଜିୱେ ଏରି ସିଲିକ୍ ଅଡାର୍ ।
\v 13 ଜଦି ସାୟି ମାନଣ୍ତି ଲକ୍ ଜିୱେ ଏରି ସିଲ୍ପାର୍, ଆଟେକଡ୍ କୀଷ୍ଟ ମେନ୍ ଜିୱେଏରି ସିଲ୍ପାଣ୍ଡ୍
\v 14 ଆରେ ଜଦି କୀଷ୍ଟ ଜିୱେଏରି ଲିଲ୍ପାଣ୍ତି, ଆଟେକଡ୍ ଆମେ ପର୍ଚାର୍ତାନ୍ ମୁଲିକା ମାନା, ଆରେ ଇମ୍ କେୟଣ୍ତି ବିସ୍ୱାସ୍ ମାନ୍ ମୁଲିକା ମାନା ।
\v 15 ଇଦିନ୍ ପେଲ୍‍ଟୁକ୍ ଆରେ ପେରିନ୍ ଆମ୍ ଗୁଲ୍  ମାପୃନେ ମିଚ୍ ସାକି ଏରିଦାମ୍, ଏନାଦି॰ କି ଆମ୍ ଗୁଲ୍  ମାପୃ॰ ବିରଦ୍ରେନ୍ ଯୀଶୁ କୀଷ୍ଟ॰ ଜିୱେ କେୟି ସିଣ୍ତୁପଣ୍ତି ସାକି ପକିମାୟାମ୍ । ମାତର୍ ଜଦି ସାଦାନ୍ ଲକ୍ ସିଲ୍ପାର୍, ଆରେ  ମାପୃ ଅଣ୍ତୁ॰ ସିଣ୍ତୁପାଣ୍ଡ୍ ।
\v 16 ଏନାଦି॰ ଏ॰ଗଡ୍, ଜଦି ସାଦାନ୍ ଲକ୍ ଜିୱେଏରି ସିଲ୍ପାର୍, ଆଟେକଡ୍ କୀଷ୍ଟ ମେନ୍ ଜିୱେଏରି ସିଲ୍ପାଣ୍ଡ୍ ।
\v 17 ଆରେ ଜଦି କୀଷ୍ଟ ଜିୱେଏରି ସିଲ୍ପାଣ୍ଡ୍, ଆଟେକଡ୍ ଇମ୍ଗୁଲ୍ନେ ବିସ୍ୱାସ୍ ନିସ୍ପଲ୍, ଆରେ ଇମ୍ଗୁଲ୍ ଇ ଆରେକ୍ ନିଜେନ୍ ନିଜେଟେ ପାପ୍ତୁନ୍ ମାୟାର୍ ।
\v 18 ଆଟେକଡ୍ ଏରେ ଲକ୍ କୀଷ୍ଟ॰ ପେଲ୍ ମାଞ୍ଜି ସାୟିମାର୍, ଅର୍ ମେନ୍ ନସ୍ଟ ଏରି ସେଞ୍ଜିମାର୍ ।
\v 19 ୱାୟ୍କେ ଇଣ୍ତିଟେ ଜିୱ୍ନା ପାୟିଟ୍ ଆମ୍ ଗୁଲ୍ କୀଷ୍ଟ॰ ପେଲ୍ ବରସ୍ ଇରି ମାୟାମ୍, ଆଟେକଡ୍ ପାଟିନ୍ ଲକୁ॰ ପେଲ୍ଟୁ॰ ଆମ୍ ଗୁଲ୍ କରମ୍ ମାନାଟମ୍ ।
\v 20 ମାତର୍ କୀଷ୍ଟ ସତ୍ ରେନ୍ ସାୟଣ୍ତି ଲକୁ॰ ପେଲ୍‍ଟୁକ୍ ପର୍ତୁମ୍ଟେ ପଲ୍ ୱାଡିନ୍, ସାଦାନ୍ ଲକୁ॰ ପେଲ୍‍ଟୁକ୍ ଜିୱେ ଏରି ସିଲ୍ସି ମାୟାଣ୍ଡ୍ ।
\v 21 ଏନାଦି॰ କି ଉକୁର୍ ଲକୁ॰ ଉନିଟ୍ ମରନ୍ ୱାନେ, ଆୟ୍ ୱାଡିନ୍ ଉକୁର୍ ଲକୁ॰ ଉନିଟ୍ ସାଦାନ୍ ଲକ୍ନେ ଜିୱେ ଏରି ସିଲ୍ପଣ୍ତି ମେନ୍ ୱାନେ ।
\v 22 ଏରେ ୱାଡିନ୍ ଆଦମୁ॰ ଉନିଟ୍ ପାଟିନ୍ ମରନ୍ ବ ଏଦାର୍, ଆୟ୍ ୱାଡିନ୍ କୀଷ୍ଟ॰ ଉନିଟ୍ ମେନ୍ ପାଟିନ୍ ଜିୱେ ପାୟ୍ ଏଦାର୍ ।
\v 23 ମାତର୍ ପାଟିନ୍ ଲକ୍ ନିଜେଟେ ନିଜେଟେ ଦାଡିନ୍ ପର୍ତୁମ୍ଟେ ପଲ୍ ୱାଡିନ୍ କୀଷ୍ଟ; କୁଣ୍ତେଲ୍ କୀଷ୍ଟନେ ମାଣ୍ତି ୱାରଣ୍ତି ବେଲେନ୍ ଅଣ୍ତୁନେ ନିଜ୍ ଲକ୍।
\v 24 ଆଦିନ୍ କୁଣ୍ତେଲ୍ ଜୁ ସେସ୍ ଏଦା; ଆୟ୍ ବେଲ୍ ଅଣ୍ଡ୍ ପାଟିନ୍ ଚାଲାତାନ୍ ଲକ୍, କେମତା ଆରେ ସକ୍ତି॰ କୁରୁପ୍ନାସ୍ କେଦାନ୍ କୁଣ୍ତେଲ୍, କୀଷ୍ଟ ଆପେ  ମାପୃ॰ ରାଜି ଚାଲାକି॰ ପାୟିଟ୍ ସର୍ପାସି ସିଦାଣ୍ଡ୍ ।
\v 25 ଏନାଦି॰ କି ଅଣ୍ଡ୍ ପାଟିନ୍ ସତ୍ ରୁତୁଲୁ॰ ପାଦ୍ କିଡିନ୍ ଇରା ଆରେକ୍ କୀଷ୍ଟ ରାଜିଚାଲାକି॰ ଏଦା ।
\v 26 ପାଟିଟୁକ୍ ସାରା ସାରିଟେ ସତ୍ରୁ ୱାଡିନ୍ ମର୍ନୁ॰ କୁରୁପ୍ନାସ୍ କେୟିଏଦା ।
\v 27 ନାଦି॰ କି ଅଣ୍ଡ୍ ପାଟିଟେ ବିସୟୁ॰ ଅଣ୍ତୁନ୍ ପାଦ୍ କିଡିନ୍ କେୟିମାୟାଣ୍ଡ୍ ଏରେ ବେଲ୍ ଅଣ୍ଡ୍ ପାଟିଟେ ବିସୟୁ॰ ଅତିନ୍ତିଲ୍ କେୟିଏରି ମାୟା ଏଞ୍ଜି ପକ୍ଦାଣ୍ଡ୍, ଇ ପାଟେ ସତ୍, ପାଟିଟେ ବିସୟୁ॰ ଏୟିଣ୍ଡ୍ କୀଷ୍ଟନ୍ ଅଦିନ୍ତିନ୍ କେନଣ୍ଡ୍, ଅଣ୍ଡ୍ ନିଜେନ୍ ୱେନେଲ୍ ମାଟଣ୍ଡ୍ ।
\v 28 ଆରେ ପାଟିଟେ ବିସୟ୍ ସିଣ୍ତି॰ କିଡିନ୍ କେୟି ଏଦାନ୍ କୁଣ୍ତେଲ୍, ଏଣ୍ଡ୍ ପାଟିଟେ ବିସୟୁ॰ ଅଣ୍ତୁନ୍ କିଡିନ୍ କେନଣ୍ଡ୍, ନିଜେଟେ ସିଣ୍ଡ୍ ମେନ୍ ଅଣ୍ତୁ॰ କିଡିନ୍ ଏଦାଣ୍ଡ୍, ଏରେ ୱାଡିନ୍  ମାପୃ ପାଟିନ୍ ପେଲ୍ ପାଟିନ୍ ମାୟାଣ୍ଡ୍ ।
\v 29 ସାଦାନ୍ ଲକ୍ ଜିୱେ ଏରି ସିଲ୍ପାକଡ୍, ଏର୍ ସାୟଣ୍ତି ଲକୁ॰ ପାୟିଟ୍ ବାପ୍ତିସମ୍ ପାୟ୍ଏଦାର୍, ଅର୍ ଏନାକେଦାର୍ ? ଜଦି ସାଦାନ୍ ଲକ୍ ମୁଲ୍କେନ୍ ଜିୱେ ଏରି ସିଲ୍ପାର୍, ଆଟେକଡ୍ ଅରୁ॰ ପାୟିଟ୍ ଅର୍ ଏନାଦି॰ ବାପ୍ତିସମ୍ ଏଦାର୍ ?
\v 30 ଆମ୍ ଗୁଲ୍ ମେନ୍ ଏନାଦି॰ ପାଟିଟେ ଡଣ୍ଡ୍ ପାୟ୍ଏରଣ୍ତି ବିପଦ୍ତୁନ୍ ମାନ୍ଦାମ୍ ?
\v 31 ଏ ବାୟିତିଲ୍ ଆମ୍ ଗୁଲ୍ନେ ପର୍ବୁ କୀଷ୍ଟ ଯୀଶୁ॰ ପେଲ୍ ଆନ୍ ଇମ୍ଗୁଲୁ॰ ବିସୟ୍ରେନ୍ ଏରେ ଗରବ୍ ତଟୁକିଦାନ୍, ଆନ୍ ଇମ୍ଗୁଲୁ॰ ପାର୍ମାନ୍ କେୟି ପକୁଦାନ୍ ଜେ, ଆନ୍ ପାଟିନ୍ ଦିନ୍ ସାୟଣ୍ତି ଦଣ୍ଡ୍ ପାୟ୍ ଏରିଦାନ୍ ।
\v 32 ଜଦି ଆନ୍ ଏପିସି ଗଡ୍ତୁନ୍, ଆନେ ଗରବ୍ ରକ୍ୟା କେଗି॰ ପାୟିଟ୍ ବନ୍ଟେ ଜିଆତ୍ଗିଲ୍ନା ଜୁଜ୍ କେୟିମାନ୍, ଆଟେକଡ୍ ଆନୁ॰ ଏନା ଲାବାମ୍ ତଣ୍ତେଟେ ? ଜଦି ସାଦାନ୍ ଲକ୍ ଜିୱେ ଏରି ସିଲ୍ପାର୍, ଆଟେକଡ୍ ୱାର୍, ଆମ୍ ଗୁଲ୍ ତିନି॰ ଉନୁ॰ କେଗି॰ କାର୍, ଏନାଦି॰ କି ତଣ୍ତୁନୁ॰ ଆମ୍ ଗୁଲ୍ ସାଦାମ୍ ।
\v 33 ନାଡା ଏରେ ମେର୍, ଉୟାଟେ ସା॰ ସାତି ନିୟାଟେ ସବାବୁ॰ ନସ୍ଟ କେୟିକାର୍ଦା ।
\v 34 ସତ୍ ବିସୟ୍ ପାୟିଟ୍ ଜାରତା ଏରୁର୍, ପାପ୍ କେମେର୍, ଏନାଦି॰ କି ଏ॰ଗୁର୍ତୁଲ୍  ମାପୃ॰ ମୁଲ୍କେନ୍ ପୁନାର୍ । ଆନ୍ ଇମ୍ଗୁଲୁ॰ ପକୁଦାନ୍ ଇଦ୍ ଇମୁ॰ ପାୟିଟ୍ ଲାଜ୍ଟେ ପାଟେ ।
\v 35 ମାତର୍ ଏର୍ ପକ୍ଦାର୍, ସାଦାନ୍ ଲକ୍ ଏରେ ୱାଡିନ୍ ଜିୱେ ଏରି ସିଲ୍ତାର୍ ? ଆରେ ଏରେ ୱାଡିଟେ ମେନ୍ନା ଅର୍ ୱାଦାର୍ ?
\v 36 ଏ ନିର୍ବୁଦିୟାତିଲ୍, ଇମ୍ଗୁଲ୍ ନିଜେନ୍ ଏନାଦ୍ ୱିତ୍ଦାର୍, ଆଦ୍ ସାୟାକଡ୍ ଏସେଲ୍ ମେନ୍ ଜିୱେ ଏରି॰ ଅଡା ।
\v 37 ଆରେ ଏରେ ସରିର୍ ଏଦା, ଆଦ୍ ଇମ୍ଗୁଲ୍ ୱିତ୍ଦାର୍, ମାତର୍ ଗଅ॰ ଏକା ମାନାକଡ୍ ୱେନେଦ୍ଟେ ଏନାମେନ୍ ତାସ୍ ଏକା, ଆଦ୍ ୱାୟ୍କେ ତାଣ୍ଡ୍କିଲ୍ ।
\v 38 ମାତର୍ ଇଶ୍ୱର୍ ନିଜେଟେ ଇଚାନା ଆଦୁଂ ସରିର୍ ସିଦାଣ୍ତ୍, ଆରେ ପାଟିନ୍ ତାଣ୍ତ୍କିଲ୍ ଟୁକ୍ ପାଟିନିଂ ଅଣ୍ତୁନେ ନିଜେଟେ ସରିର୍ ସିଦାଣ୍ତ୍ ।
\v 39 ପାଟିନ୍ ସରିର୍ ଉକ୍ଟି ସମାନ୍ ମାନା, ମାତର୍ ନର୍ ଲକ୍ନେ ସରିର୍ ଉକ୍ଟି ୱାଡିଟେ, ଜାତ୍ଗିଲ୍ନେ ଆରେ ଉକୁଟ୍ ବାନିଟେ ସରିର, ତିତେଲ୍ନେ ଆରେ ଉକୁଟ୍ ବାନିଟେ ସରିର୍, ଆରେ ମିନିଲ୍ନେ ଆରେ ଉକୁଟ୍ ବାନିଜେ ସରିର ।
\v 40 ସର୍ଗଟେ ସରିର ମାୟା, ଆରେ ପୁର୍ତିବିଟେ ସରିର୍ ମେନ୍ ମାୟା, ମାତର୍ ସର୍ଗେଟେ ସର୍ର ଉକୁଟ୍ ବାନିଟେ ୱିଞ୍ଜିର୍ ଆରେ ପୁର୍ତିଟେ ସରିର୍ ଆରେକୁଟ୍ ପର୍କାର୍ଟେ ୱିଞ୍ଜିର୍ ।
\v 41 ୱେଲେନେ ଉକୁଟ୍ ବାନିଟେ ୱିଞ୍ଜିର୍, ନେଲି॰ନେ ଉକୁଟ୍ ୱେନ୍ ବାନିଟେ ୱିଞ୍ଜିର୍, ଏନାଦି॰ କି ୱିଞ୍ଜିର୍ତିନ୍ ଉକୁଟ୍ ପୁତ୍ ଆରେ ଉକୁଟ୍ ପୁତ୍ଟୁକେ ୱେନେଦ୍ ।
\v 42 ସାଦାନ୍ ଲକ୍ଗୁଲ୍ ସାୟି ସିଲ୍ପଣ୍ତି ମେନ୍ ଆୟ୍ ୱାଡିନ୍ । ସାମି ସେନଣ୍ତି ମେନି॰ ୱିତି॰ ଏଦା, ମାତର୍ ଏସେଲ୍ ମେନ୍ ସାମି ସେନାଟେ ମେନ୍ନା ଜିୱେ ଏରି ସିଲ୍ତା ।
\v 43 ଅନାଦରେନ୍ ୱିତି॰ ଏଦା, ଗଉରବ୍ନା ଜିୱେ ଏରି ସିଲ୍ତା; ଦୁର୍ବଲ୍ନା ୱିତିଏଦା, ସକ୍ତିନା ଜିୱେ ଏରି ସିଲ୍ତା ।
\v 44 ଉବ୍ଜା ଏରଣ୍ତି ମେନ୍ ୱିତିଏଦା, ଆତ୍ମାଟେ ମେନ୍ ଜିୱେ ଏଦା । ଜଦି ତିୟାର୍ ଏରଣ୍ତି ମେନ୍ ମାୟା, ଆଟେକଡ୍ ଆତ୍ମାଟେ ମେନ୍ ମାୟା ।
\v 45 ଇ ୱାଡିନ୍ ମେନ୍ ଲେକା ଏରିମାୟା, ପର୍ତୁମ୍ଟେ ଆଦମ୍ ଜିୱେ ପାୟ୍ ଏନଣ୍ତି, ଆରେ ସାରାସାରିଟେ ଆଦମ୍ ଜିୱେ ମାନଣ୍ତି ଆତ୍ମା ଏନଣ୍ଡ୍ ।
\v 46 ପର୍ତୁମ୍ ଆତ୍ମା ମାନା ମାତର୍ ତିୟାର୍ ଏରଣ୍ତି ମାଟେ, କୁଣ୍ତେଲ୍ ଆତ୍ମା ୱାନେ ।
\v 47 ପର୍ତୁମ୍ଟଣ୍ଡ୍ ପୁର୍ତିଟେ ତୁକୁଡ୍ନା ଗଡାଏରି ମାଟଣ୍ଡ୍, ଆରେ ଦିତିୟଟଣ୍ଡ୍, କୀଷ୍ଟ ସରଗ୍ଟୁକ୍ ୱାନଣ୍ଡ୍ ।
\v 48 ଏରେ ଲକ୍ ତୁକୁଡ୍ନା ତିୟାର୍ ଏରିମାର୍ ଅର୍ ତୁକୁଡ୍ନା ତିୟାର୍ ଏରାକି॰ ୱାଡିନ୍, ଆରେ ଏରେ ସରଟର୍ ଅର୍ ସର୍ଗେଟୁକ୍ ୱାରାକ୍ ଆୟ୍ ଅଣ୍ତୁ॰ ୱାଡିନ୍ ।
\v 49 ଆରେ ଆମ୍ ଗୁଲ୍ ଆୟ୍ ତୁକୁଡ୍ନା ତିୟାର୍ ଏରାକି॰ ୱାଡିନ୍ ବାନିମୁର୍ତି ପାୟ୍ ଏରିମାୟାମ୍, ଆୟ୍ ୱାଡିନ୍ ଆୟ୍ ସର୍ଗେଟଣ୍ତୁ॰ ବାନିମୁର୍ତି ମେନ୍ ପାୟ୍ ଏରି॰ କାର୍ ।
\v 50 ଏ ବାୟିତିଲ୍ ଆନ୍ ଇଦ୍ ପକୁଦାନ୍ ଜେ, ନେତିର୍ ଆରେ ସେପ୍  ମାପୃନ୍ ରାଜିଟେ ଉଲେ ତିନାକ୍ ଏରି॰ ଅଡା, ମାନାକଡ୍ ନସଟ୍ ଏରଣ୍ତି ନସଟ୍ ଏରାଟେ ପାୟ୍ଏରି॰ ଅଡା
\v 51 ସୁଡୁର୍ ଆନ୍ ଇମ୍ଗୁଲୁ॰ ଉକୁଟ୍ ଗୁପତ୍ଟେ ବିସୟ୍ ପକିସିଗିଦାନ୍, ଆମ୍ ଗୁଲ୍ ପାଟିନ୍ ଲକ୍ ସାୟି ସେନାମ୍
\v 52 ମାତର୍ ଉକୁଟ୍ ବେଲାତାନିର୍ କାନୁଲ୍ ମିଟ୍କାନା ପଲଣ୍ତି ବେଲ୍ଟେ ମରି ପଲେନା । ଏନାଦି॰ କି ମରି ଆଡ୍ଦା ସାଦାନ୍ ଲକ୍ ପାଟିନ୍ ଦିନ୍ ପିୟି॰ ପାୟିଟ୍ ଜିୱେଏରି ସିଲ୍ତାର୍ ଆରେ ଆମ୍ ଗୁଲ୍ ପାଟିନ୍ ରୁପ୍ ବାଦ୍ଲା ଏରି ସେୟାମ୍ ।
\v 53 ନାଦି॰ କି ଇ ନସଟ୍ ଏରଣ୍ତି ମେନି॰ ନସଟ୍ ଏରା ରୁପ୍ଟେ ଆ॰ଗି ଜଡାଏରି॰ ପାର୍ଦା, ଆରେ ଇ ମରନ୍ଟେ ମେନି॰ ମରନ୍ ମାନାଟେ ଆ॰ଗି ଜଡାଏରି॰ ପାର୍ଦା ।
\v 54 ମାତର୍ ଇ ନସଟ୍ ଏରଣ୍ତି ମେନି॰, ନସ୍ଟ ଏରାଟେ ମେନ୍(ସରିର୍) ଆରେ ଇ ମରନ୍ଟେ ମେନି॰, ମରନ୍ ମାନାଟେ ମେନ୍(ସରିର୍) ଜଡା ଏଦାନ୍ କୁଣ୍ତେଲ୍ ଇ ଲେକା ଏରଣ୍ତି ବାକ୍ୟ ସପଲ୍ ଏଦା, ।
\v 55 "ଜୟ୍, ମରନୁ॰ ଆୟ୍ବି କାରେଟେ ।" ଏରେ ମରନ୍ ଏରେଦି ଇନେ ଜୟ୍ ?" ଏ ମରନ୍ ଏରେଦି ଇନେ ବିସ୍ଟେ ପାଲ୍କିଲ୍
\v 56 ମରନ୍ଟେ ବିସ୍ ପାଲ୍କିଲ୍ତାନ୍ ପାପ୍, ଆରେ ପାପ୍ କେୟଣ୍ତି ସକ୍ତି ବେବସ୍ତା;
\v 57 ମାତର୍ ଏରେ  ମାପୃ ଆମ୍ ଗୁଲୁ॰ ପର୍ବୁ ଯୀଶୁ କୀଷ୍ଟ॰ ଉନିଟ୍ ଆମୁ॰ ଜୟ୍ ସିଗିଦା ଅଣ୍ତୁ॰ ପିଦିର୍ ଦନ୍ୟବାଦ୍ ଏକା ।
\v 58 ଆଦି॰ ପାୟିଟ୍ ଏ ଆନେ ଲାଡ୍ଟେ ବାୟିତିଲ୍, ପର୍ବୁ॰ ସେବାନ୍ ଇମ୍ଗୁଲ୍ନେ ପରିସ୍ରମ୍ ନିସ୍ପଲ୍ ଏରା, ଇଦ୍ ପୁଞ୍ଜି ପର୍ବୁନେ କାମେନ୍ ଦର୍ଜ ଆରେ ସାଆସ୍ନା ମାଞ୍ଜି ପାଟିନ୍ ବେଲ୍ ପେରିନ୍ ସାନ୍ଦି॰ ପାୟିଟ୍ ଜତନ୍ ଏରୁର୍ ।
\c 16
\p
\v 1 ସୁକଲ୍ ଲକ୍ଗୁଲୁ॰ ପାୟିଟ୍ ଏରେ ୱାଡିନ୍ ଦାନ୍ ଉକୁଟ୍ ପେଲ୍ ଜମାପଣ୍ତି ବିସୟ୍ରେନ୍ ଆନ୍ ଗାଲାତିୟଟେ ପାଟିନ୍ ମଣ୍ତଲିଲି॰ ଆଦେସ୍ ସି ମାୟାନ୍, ଆଦି॰ ଇମ୍ଗୁଲ୍ ମେନ୍ ମାନ୍ ଏରୁର୍ ।
\v 2 ସପ୍ ତାଟେ ପର୍ତୁମ୍ ବାର୍ ସିରିସ୍ ଇମ୍ ତାନିର୍ଟୁକ୍ ପାଟିନ୍ ଲକ୍ ନିଜେଟେ କାମାପଣ୍ତି ସୁବିଦା ଅନୁସାର୍ନା ନିଜେଟେ କାକେଲ୍ କାଣ୍ତେକ୍ କାଣ୍ତେକ୍ ଜମାସି ଇରୁର୍, ଏଟେନ୍ କି ଆନ୍ ୱାଦାନ୍ ବେଲ୍ ଉକୁଟ୍ ପେଲ୍ ଦାନ୍ ଜମାକି॰ ପାରି॰ ମାକା ।
\v 3 ଆରେ ଆନ୍ ୱାରି ଏଦ୍ଗଡ୍ ଇମ୍ଗୁଲ୍ ଏୟିରୁ॰ ଇଚା କେଦାର୍ ଅରୁ॰ ସିଟି ସୟ୍ ସି ସିଦାନ୍, ଅର୍ ଇମେ ଦାନ୍ ଜିରୁସାଲାମ୍ତୁନ୍ ଏଦୁସି ସିଦାର୍ ।
\v 4 ଦି ଆନ୍ ମେନ୍ ସେନି॰ ପାର୍ଦା, ଆଟେକଡ୍ ଅର୍ ଆନ୍ନା ମିସ୍ତେନ୍ ୱାକାର୍ ।
\v 5 ମାତର୍ ଆନ୍ ମାକିଦନିୟା ସି ଇମ୍ଗୁଲୁ॰ ପେଲ୍ ୱାଦାନ୍, ଏନାଦି॰ କି ଆନ୍ ମାକିଦନିୟା ସି ସେୟାନ୍ ।
\v 6 ଆରେ ମାନି॰ ଅଡ୍କଡ୍ ଆନ୍ ଇମ୍ଗୁଲ୍ନା ସେୟ୍ଦାନ୍, ଆରେ ପାୟ॰ଗିଲ୍ ଦିନ୍ ପାଟିନ୍ ଇମ୍ଗୁଲ୍ନା ମାନି॰ ଅଡ୍ତାନ୍, ଏରେ ୱାଡିନ୍ ଆନ୍ ଏରେ ବାସେନ୍ ସେୟାନ୍, ଆୟ୍ ବାସେନ୍ ସେନି॰ ପାୟିଟ୍ ଇମ୍ଗୁଲ୍ ଆନୁ॰ ପାୱ୍ ପାତୁସି ସିଦାର୍ ।
\v 7 ଏନାଦି॰ କି ଇ ତରେକ୍ ପାୱୁ॰ ସେୟାନ୍ ବେଲ୍ ଇମ୍ଗୁଲ୍ନା ସାନେକ୍ ବେଲା ବେଟ୍ଗାଟ୍ ଏରି॰ ପାୟିଟ୍ ଇଚା କେୟା ମାନ୍ଦାନ୍, ଜଦି ପର୍ବୁ ଅନୁମତି ସିଗଡ୍ ଇମ୍ଗୁଲ୍ନାଟ୍ ମିସ୍ତେନ୍ ଏନେତ୍ ବେଲା ମାନି॰ ପାୟିଟ୍ ଇଚା କେଗିଦାନ୍ ।
\v 8 ମାତର୍ ଆନ୍ ପେନ୍ଟିକସ୍ଟ୍ ପାରୁବ୍ ଆରେକ୍ ଏପିସି ଗଡ୍ତୁନ୍ ସେୟ୍ଦାନ୍ ।
\v 9 ଏନାଦି॰ କି ଆନ୍ ପାୟିଟ୍ ଆମାନ୍ ସକ୍ତିନା ସେବା କେଗି॰ ପାୟିଟ୍ ଉକୁଟ୍ ବେର୍ଟେ ୱାଲ୍ସାଟେ ପୁସ୍କି ଏରିମାୟା, ଆରେ ବିରଦି ଲକ୍ ମେନ୍ ପେ॰ଗୁର୍ତୁଲ୍ ମାୟାର୍ ।
\v 10 ଜଦି ତିମତି ୱାଦାଣ୍ଡ୍ ଆଟେଲ୍ ଅଣ୍ଡ୍ ଇମ୍ନା ନାର୍ସାୟେ॰ କାମେ କେଗି॰ ପାୟିଟ୍ ସୁଜ କେୟି ସିୟୁର୍, ଏନାଦି॰ କି ଅଣ୍ଡ୍ ମେନ୍ ଆନ୍ ୱାଡିନ୍ ପର୍ବୁନେ କାମେ କେଗିଦାଣ୍ଡ୍ ।
\v 11 ଆଦି॰ ପାୟିଟ୍ ଏର୍ ଅଣ୍ତୁ॰ ବାକାନ୍କି॰ ମାକାର୍, ମାତର୍ ଅଣ୍ତୁ॰ ଆନ୍ ପେଲ୍ ୱାରି॰ ପାୟିଟ୍ ସାନ୍ତିରେନ୍ ପାୱ୍ ପାତୁସି ସିୟୁର୍, ଏନାଦି॰ କି ଅଣ୍ଡ୍ ବାୟିତିଲ୍ନା ୱାଦାଣ୍ତିଣ୍ତି ଏଞ୍ଜି ଆନ୍ କାସି ମାୟାନ୍ ।
\v 12 ମାତର୍ ବାୟି ଆପଲ॰ ବିସୟ୍ରେନ୍ ପକୁଦାନ୍, ବାୟିତିଲ୍ନା ଇମ୍ଗୁଲ୍ ପେଲ୍ ସେନି॰ ପାୟିଟ୍ ଆନ୍ ଅଣ୍ତୁ॰ ପେରିନ୍ ଅନୁଗ୍ରଦ୍ କେନନ୍, ମାତର୍ ସେନି॰ ଅଣ୍ତୁ॰ ମୁଲ୍କେନ୍ ଇଚା ମାନା, ମାତର୍ ସୁଜ ତଣ୍ଡ୍ଗଡ୍ ଅଣ୍ଡ୍ ୱାଦାଣ୍ଡ୍ ।
\v 13 ଇମ୍ଗୁଲ୍ ଜାରତ୍ନା ମାଣ୍ତୁର୍, ବିସ୍ୱାସ୍ନା ତିର୍ ଏରିମାଣ୍ତୁର୍, ଦରଜ୍ ପାତି ସକ୍ତି ପାୟ୍ ଏରୁର୍ ।
\v 14 ଇମ୍ଗୁଲ୍ନେ ପାଟିଟେ କାମେ ଲାଡ୍ନା କେୟୁର୍ ।
\v 15 ଏ ବାୟିତିଲ୍ ଇମ୍ଗୁଲ୍, ପୁନୁଦାର୍ ଜେ, ସ୍ତିପାନୁସ୍ନେ କୁଟୁମ୍ଟେ ଲକୁ॰ ପୁୟାର୍, ଅର୍ ଆକାୟାଟେ ପର୍ତୁମ୍ଟେ ପଲ୍, ଆରେ ସୁକଲ୍ ଲକ୍ନେ ସେବା କେଗି॰ ପାୟିଟ୍ ପାଟିନ୍ ବେଲ୍ ଜାରତା ମାନିଦାର୍ ।
\v 16 ବାୟି ଆରେ ସେଲାସିଲ୍ ଆନ୍ ଇମୁ॰ ଅନୁଗ୍ରଦ୍ କେଗିଦାନ୍ ଜେ ଇମ୍ଗୁଲ୍ ଇ ୱାଡିଟେ ଲକ୍ ଆରେ ଅର୍ନାଟ୍  ମାପୃ॰ ପାୟିଟ୍ କାମେକେୟି ସେବା କେୟଣ୍ତି ଲକ୍ଗୁଲୁ॰ କିଡିନ୍ ଏରୁର୍ ।
\v 17 ଆନ୍ ସ୍ତିପାନୁସ୍ ଆରେ ପର୍ତୁନାତୁସ୍ ଆରେ ଆକାୟିନେ ୱାଦାନ୍ ବେଲ୍ କିର୍ଦେ କେଗିଦାନ୍, ଏନାଦି॰ କି ଏର୍ନେ ଇମ୍ କେଗି॰ ଅଡୁଟର୍ ଆଦି॰ ଅର୍ ପୁରା କେନର୍ ।
\v 18 ଅର୍ ଇମେ ଆରେ ଆନେ ଆତ୍ମା॰ ସୁକ୍ ସି ମାୟାର୍, ଆଦି॰ ଉନିଟ୍ ଇ ୱାଡିଟେ ଲକୁ॰ ଆଦର୍ କେୟୁର୍ ।
\v 19 ଆସିୟାଟେ ମଣ୍ତଲିଲ୍ ପାଟିନ୍ ଇମ୍ଗୁଲୁ॰ ଜୁୱାର୍ ୱେଣ୍ତୁକିଦାର୍ । ଆକିଲା ଆରେ ପ୍ରିସ୍କା ଆରେ ଅର୍ନେ ଉଲେଟେ ମଣ୍ତଲିଟେ, ପର୍ବୁ॰ ପେଲ୍ ଇମ୍ଗୁଲୁ॰ ପେରିନ୍ ଜୁୱାର୍ ।
\v 20 ବାୟିତିଲ୍ ପାଟିନ୍ ଇମ୍ଗୁଲୁ॰ ଜୁୱାର୍ ୱେଣ୍ତୁକିଦାର୍, ପବିତ୍ର ଚକ୍ ସି ଉକୁର୍ ଆରେକୁରୁ॰ ଜୁୱାର୍ କେୟୁର୍ ।
\v 21 ଆନ୍ ପାଉଲ୍ ନିଜ୍ କୀନା ଲେକାସି ଜୁୱାର୍ ୱେଣ୍ତୁକିଦାନ୍ ।
\v 22 ଜଦି ଏର୍ ପର୍ବୁ॰ ଲାଡ୍ କେୟାର୍ ଆଟେଲ୍ ଅଣ୍ଡ୍ ଅବିସାପ୍ ଏକାଣ୍ଡ୍ ।
\v 23 ଏ ପର୍ବୁ, ୱା! ପର୍ବୁ ଯୀଶୁନେ ଅନୁଗ୍ର ଇମ୍ଗୁଲୁ॰ ପେଲ୍ ଏକାମ୍ ମାକା ।
\v 24 କୀଷ୍ଟ ଯୀଶୁ॰ ପେଲ୍ ଆନେ ଲାଡ୍ ଇମ୍ ପାଟିନ୍ ଲକୁ॰ ପେଲ୍ ମାକା । ଆମେନ୍ !
