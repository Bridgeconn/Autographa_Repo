\id ROM
\ide UTF-8
\rem Copyright information: Creative Commons Attribution- Share Alike 4.0 License
\h ରମିୟ
\toc1 ରମିୟ ମଣ୍ତଲିଂ ପାୟିଟ୍ ପାଉଲ୍ନେ ଚିଟି
\toc2 ରମିୟ
\toc3 ରମିୟ
\mt1 Romans
\mt1 ରମିୟ
\c 1
\p
\v 1 ଆନ୍ ପାଉଲ୍, କୀଷ୍ଟ ଯୀଶୁନେ ଦାସ୍ ଆରେ ଅର୍ଗି ଏରାକ୍ ଇ ଚିଟି ଲେକାକିଦାନ୍ ।
\v 2 ଇ ନିୟାଟେ କାବୁର୍ ମାପୃ ନିଜେଟେ ବାବବାଦିତିଲି॰ ଉନିଟ୍ ସୁକଲ୍ ସାସ୍ତ୍ରତୁନ୍ ଆଗାଡିଟୁକ୍ ପାର୍ମାନ୍ କେୟିମାଟଣ୍ଡ୍;
\v 3 ଇଦ୍ ଅଣ୍ତୁ॰ ସିଣ୍ତି॰ ବିସୟ୍ରେନ୍ ନର୍ ଲକୁ॰ ରିତି ଅନୁସାରେନ୍ ଦାଉଦୁ॰ ଗୁଲ୍ତୁନ୍ ଜାତ୍ ଏନଣ୍ଡ୍ ।
\v 4 ମାତର୍ ସୁକଲ୍ ଆତ୍ମାନା ସାଦାନ୍ ପେଲ୍‍ଟୁକ୍ ଜିୱେ ଏରି ସିଲ୍ତାନ୍ ଉନିଟ୍ ସକ୍ତିନାଟ୍ ମାପୃନେ ସିଣ୍ଡ୍ ଏଞ୍ଜି ଅର୍ଗି ଏରାକ୍ ଆମ୍ ଗୁଲ୍ନେ ପର୍ବୁ ଯୀଶୁ କୀଷ୍ଟ ଅଣ୍ତି ।
\v 5 ୱେନ୍ ଜିଉଦି ଜାତି ଲକୁ॰ ପେଲ୍‍ଟୁକ୍ ଏରେ ଲକ୍ ବିସ୍ୱାସ୍ କେୟି ଆଗିୟା ମାନ୍ ଏଦାର୍, ଇଦିନ୍ ପାୟିଟ୍ ଅରୁ॰ ଅର୍ଗୁ॰ ଆମ୍ ଅଣ୍ତୁ॰ ଉନିଟ୍ ଆରେ ଅଣ୍ତୁନେ ପିଦିରି॰ ଉନିଟ୍ ଅନୁଗ୍ର ଆରେ ପେରିତ୍ ପଦ୍ ପାୟ୍ଏରିମାମ୍ ।
\v 6 ଆରେ ଏରେ ଲକ୍ ଯୀଶୁ କୀଷ୍ଟନେ ନିଜେଟେ ଲକ୍ ଏରି॰ ଅର୍ଗି ଏରିମାୟାର୍ ଆରୁ॰ ତାନିର୍ ଇମ୍ଗୁଲ୍ମେନ୍ ଏଜା ଏରିମାୟାର୍ ।
\v 7 ରମିୟନ୍ ମାପୃନେ ଲାଡ୍ଟେ ବଡ୍ନା ଆରେ ଅଣ୍ତୁ॰ ଉନିଟ୍ ଅର୍ଗି ଏରାକର୍ ପାଟିନ୍ ସାଦୁତୁଲୁ॰ ପେଲ୍ ଆମେ ଆବା ମାପୃ॰ ଆରେ ପର୍ବୁ ଯୀଶୁ କୀଷ୍ଟ॰ ପେଲ୍‍ଟୁକ୍ ଅନୁଗ୍ର ଆରେ ସାନ୍ତି ଏକା ।
\v 8 ପର୍ତୁମ୍ ଆନ୍ ଇମ୍ ପାଟିନ୍ ଲକୁ॰ ପାୟିଟ୍ ଯୀଶୁ କୀଷ୍ଟ॰ ଉନିଟ୍ ଆନେ ମାପୃ॰ ଦନ୍ୟବାଦ୍ କେଗିଦାନ୍ । ଏନାଦି॰ କି ଇମେ ବିସ୍ୱାସ୍ ବିସୟ୍ ଇ ଜଗତ୍ଟେ ପାଟିନ୍ ଦିଗାଲ୍ ୱେଣ୍ତୁସି ଏରିଦା ।
\v 9 ପାଟିନ୍ ବେଲ୍ ଆନ୍ ପାର୍ତନା କେଦାନ୍ବେଲ୍ ଇମ୍ଗୁଲୁ॰ ଏତାକିଦାନ୍, ଏରେ ମାପୃ॰ ସିଣ୍ତି॰ ନିୟାଟେ କାବୁର୍ ପାୟିଟ୍ ପାଟିନ୍ ସକ୍ତିନା ଆନ୍ ସେବା କେଗିଦାନ୍ ଅଣ୍ଡ୍ ଆନେ ସାକି ।
\v 10 ଆରେ ମେନ୍ ମାପୃନେ ଇଚା ଏ॰ଗଡ୍ କୁଣ୍ତେଲ୍ ଇମ୍ କାକେଲ୍ ଏରେ ୱାଡିନ୍ ୱାରି॰ ଅଡ୍ତାନ୍, ଆଦି॰ ପାୟିଟ୍ ସୁଜଟେ ୱାଲ୍ସାଟେ ସାଣ୍ଡ୍ ସି ଏରି॰ ପାୟିଟ୍ ଆନ୍ ପାର୍ତନା କେଗିଦାନ୍ ।
\v 11 ଆନ୍ ଇମ୍ଗୁଲୁ॰ ସୁଡୁ॰ ପାୟିଟ୍ ପେରିନ୍ ଇଚା କେଗିଦାନ୍, ଏନାଦି॰ କି ଆନ୍ ଇମ୍ଗୁଲୁ॰ କାଣ୍ତେକ୍ ଆତ୍ମିକ୍ ଅନୁଗ୍ର ଦାନ୍ ସି ସକ୍ତିସାଲି କେୟୁକୁ॰ ଆନେ ଇଚା ।
\v 12 ଏ॰ଗଡ୍ ଏରେ ବେଲ୍ ଆନ୍ ଇମ୍ଗୁଲୁ॰ ପେଲ୍ ୱାଦାନ୍ ଆଟେଲ୍ ଆମ୍ ତାନିର୍ ଉକୁର୍ ଆରେକୁରୁ॰ ବିସ୍ୱାସ୍ତିନ୍ ଉସିୟାର୍ କେଗି॰ ଏଦା ଆରେ ଇମ୍ ଆରେ ଆନ୍ ଉସିୟାର୍ ପାୟ୍ ଏଦାମ୍ ।
\v 13 ଏ ବାୟିତିଲ୍ ବାକି ମାନ୍ ୱେନ୍ ଜାତିତିଲି॰ ପେଲ୍ ଏରେ ୱାଡିନ୍ ଇମ୍ଗୁଲୁ॰ ପେଲ୍ ମେନ୍ ଆୟ୍ ୱାଡିନ୍, ଆନ୍ ଏରେ ୱାଡିନ୍ ଏନେତ୍ ପଲ୍ ପାୟ୍ଏରି॰ ଅଡ୍ତାନ୍ ଇଦିନ୍ ପାୟିଟ୍ ଇମ୍ଗୁଲୁ॰ ପେଲ୍ ୱାରି॰ ପାୟିଟ୍ ଆନ୍ ଜେ ବାରମ୍ ବାରମ୍ ମନେନ୍ କେୟିମାଟନ୍ । ମାତର୍ ଇ ଆରେକ୍ ବାଦା ପାୟ୍ଏରି ୱାରି ମାୟାନ୍ । ଆୟ୍ ବିସୟ୍ରେନ୍ ଇମ୍ଗୁଲ୍ ପୁନାୟେ॰ ମାନି॰ ଆନୁ॰ ଇଚା ମାନା ।
\v 14 ଆନ୍ ଗିରିକ୍ ଆରେ ୱେନ୍ ଗିରିକ୍, ସିକିତ୍ ଆରେ ଅସିକିତ୍ ଲକୁ॰ ପେଲ୍ ରୁନି ।
\v 15 ଆଦି॰ ପାୟ୍ ଇମ୍ଗୁଲ୍ ତାନ୍ ରମିୟଟେ ଲକ୍, ଇମ୍ଗୁଲୁ॰ ପେଲ୍ ମେନ୍ ନିୟାଟେ କାବୁର୍ ୱେଣ୍ତୁକୁ॰ ପାୟିଟ୍ ଆନୁ॰ ଇଚାମାୟା ।
\v 16 ଏନାଦି॰ କି ଆନ୍ ନିୟାଟେ କାବୁର୍ ବିସୟ୍ରେନ୍ ଲାଜ୍ ଏରାନ୍, ଏଟେନ୍ କି ଆଦ୍ ପାଟିନ୍ ବିସ୍ୱାସ୍ କେଦାନ୍ ଲକୁ॰, ପର୍ତୁମ୍ ଜିଉଦି ଆରେ କୁଣ୍ତେଲ୍ ଗିରିକ୍ ଲକୁ॰ ପେଲ୍ ପରିତ୍ରାନ୍ ପାୟିଟ୍ ମାପୃନେ ସକ୍ତି ମାୟା ।
\v 17 ଏନାଦି॰ କି ଇମାନ୍ ମାପୃ ସିୟଣ୍ତି ଦାର୍ମିକଦା ତଟ୍ସି ଏରିଦା ଆଦ୍ ବିସ୍ୱାସ୍ନାଟ୍ ମୁଲିୟାସି ଆରେ ବିସ୍ୱାସ୍ନାଟ୍ ପଲ୍ଦା । ଏରେ ୱାଡିନ୍ ଲେକା ମାୟା "ଦରମ୍ଟଣ୍ଡ୍ ବିସ୍ୱାସ୍ ଉନିଟ୍ ପିୟିଦାଣ୍ଡ୍" ।
\v 18 ଏନାଦି॰ କି ଆରେ ଲକ୍ ଅଦରମ୍ କାମେ କେୟି ସତୁ॰ ଆଗଟ୍କିଦାର୍ ଅର୍ନେ ପାଟିଟେ ଅସୁକଲ୍ ଆରେ ଅଦରମ୍ ବିରଦ୍ରେନ୍ ସରଗ୍ଟୁକ୍ ମାପୃନେ ରିସା ପର୍କାସ୍ ଏରିଦା ।
\v 19 ଆଦି॰ଗ ମାପୃ॰ ବିସୟ୍ରେନ୍ ଏନାଦ୍ ପୁୟାର୍ ଆଦ୍ ଅର୍ନେ ଗରବେନ୍ ପର୍କାସ୍ ଏରିମାୟା; ଏନାଦି॰ କି ମାପୃ ଅରୁ॰ ପେଲ୍ ପର୍କାସ୍ କେୟିମାଣ୍ଡ୍ ।
\v 20 ଜଗତ୍ ତିୟାର୍ ଏଦାନ୍ ବେଲ୍ଟୁକ୍ ମାପୃନେ ସୁଡୁ॰ ଅଡାଟେ ଗୁନ୍ ଗୁଲ୍, ଆନ୍ ଏନାଦ୍ କି ପଲାଟେ ସକ୍ତି ଆରେ ଅଣ୍ଡ୍ ମାପୃ ଏଞ୍ଜି ପୁନଣ୍ତି ପାଟିଟେ ସବାବ୍, ଅଣ୍ଡ୍ ତିୟାର୍ କେୟଣ୍ତି ବସ୍ତୁଲୁ॰ ଉନିଟ୍ ପୁନୁ॰ ଅଡୁକିଦାମ୍ । ଇଦି॰ ପାୟିଟ୍ ଅର୍ ମାପୃ॰ ପୁନାମ୍ ଏଞ୍ଜି ପକୁ॰ ଅଡାର୍ ।
\v 21 ଏନାଦି॰ କି ଅର୍ ମାପୃ॰ ପୁନ୍ଗଡ୍ମେନ୍ ମାପୃ ଏଞ୍ଜି ପୁଞ୍ଜି ଗଉରବ୍ ସିୟୁଟର୍ କି ଦନ୍ୟବାଦ୍ କେୟୁଟର୍ । ମାତର୍ ମାପୃ ଏରେ ୱାଡିଟଣ୍ଡ୍ ଏଞ୍ଜି ତଟୁକୁ॰ ପାୟିଟ୍ ଅର୍ ମୁଲିକା ମାନାଟେ ଏତ୍ ଏତାକି॰ ଉଣ୍ତେର୍ ଆରେ ଅର୍ନେ ନିର୍ବୁଦି ମନ୍ ସାଂସାର ସିକାଟ୍ ଏରି ସେଣ୍ତେ ।
\v 22 ଅର୍ ନିଜେନ୍ ନିଜେନ୍ ଗିୟାନି ଏଞ୍ଜି ମନେନ୍ ଏତାସିକେରିନ୍ ମୁର୍କ ଏନର୍ ।
\v 23 ଅର୍ ପାଟିନ୍ ଦିନ୍ ମାନଣ୍ତି ମାପୃନେ ମଇମା॰ ନାସ୍ ଏଦାନ୍ ଲକ୍, ତିତେଲ୍, ଚାର୍ଗଡିୟା ଜତ୍ ଆରେ ରା॰ ଏରଣ୍ତି ଜିୟାତ୍ନେ ରୁପ୍ ସିନର୍ ।
\v 24 ଆଦି॰ ପାୟିଟ୍ ମାପୃ ଅର୍ନେ ଗର୍ବେଟେ ଉୟାଟେ ମନ୍ ଅରୁ॰ ଅସୁଚି ତାନିର୍ ସର୍ପାସି ସିନଣ୍ଡ୍ । ଆଦି॰ ପାୟିଟ୍ ଅର୍ ନିଜେନ୍ ନିଜେଟେ ମେନି॰ ଅର୍ ତାନିର୍ ଅପ୍ମାନ୍ କେନର୍ ।
\v 25 ଏନାଦି॰ କି ଆୟ୍ ଲକ୍ ମାପୃନେ ସତ୍ ବାଦୁଲ୍ନା ମିଚି॰ ଗରନ୍ କେନର୍, ଆରେ ତିୟାର୍ କେୟାକ୍ ମାପୃ॰ ବାଦୁଲ୍ନା ତିୟାର୍ ଏରଣ୍ତି ଦିନ୍ସୁଲୁ॰ ଆରାଦନା ଆରେ ସେବା କେନର୍, ମାପୃ ଜୁଗ୍ ଜୁଗ୍ ଦନ୍ୟ । ଆମେନ୍ ।
\v 26 ଇଦି॰ ପାୟିଟ୍ ମାପୃ ଅରୁ॰ ପାଟିଟୁ॰ ଲାଜ୍ଟେ କାମେ କେଗି॰ ସାକାରି ସିନଣ୍ଡ୍ । ଏନାଦି॰ କି ଅର୍ନେ ଆସ୍ମାସ୍କିଲ୍ ସବା ପାୟ୍ଏରଣ୍ତି ଜଉନ୍ ସଂମପର୍କ ବାଦୁଲ୍ନା ସବା ପାୟ୍ଏରାଟେ ଜଉନ୍ ସଂମପର୍କ କେଗି॰ ଉଣ୍ତେଟେୱ୍ ।
\v 27 ଆରେ ଆୟ୍ ୱାଡିନ୍ ମାଗିଣ୍ଡ୍ ସିଣ୍ଡ୍କିଲ୍ ସ୍ୱାବାବିକ ରିତିନା ଆସ୍ମାସ୍କିଲି॰ ସାକାରି ଉକୁର୍ ଆରେକୁର୍ନା କାମନାଲାନା କାର୍ୱୁସିଏନର୍ ଆରେ ମାଗିଣ୍ଡ୍ ସିଣ୍ଡ୍କିଲ୍ ୱେନ୍ ମାଗିଣ୍ଡ୍ ସିଣ୍ଡ୍କିଲ୍ ନାଟ୍ ଲାଜ୍ ମାନା ୱାଡିନ୍ ଉୟାଟେ କାମେ କେୟି ନିଜେନ୍ ନିଜେନି॰ ଉୟାଟେ କାମେଟେ ଡଣ୍ଡ୍ଟେ ପଲ୍ ପାୟ୍ ଏନର୍ ।
\v 28 ଆରେ ଅର୍ ମାପୃ॰ ଗରନ୍ କେୟୁଟର୍, ଆୟ୍ ୱାଡିନ୍ ମାପୃ ଆୟ୍ ଲକୁ॰ ଉୟାଟେ କାମେ କେଗି॰ ପାୟିଟ୍ ସାକାରି ସିନଣ୍ଡ୍ ।
\v 29 ଅର୍ ପାଟିନ୍ ପର୍କାର୍ଟେ ଅଦରମ୍, ଦୁସ୍ଟତା, ଆସାୟି, ଇ॰ସା, ରିସା, ନର୍ ଆତ୍ୟା, କିରମାର । ତିପୁଲ୍ପାଟେ ଆରେ ୱେନରୁ॰ ଉୟାଟେ ଏନାପୁରୁନ୍ ସେୟ୍ଦା,
\v 30 ଅର୍ କୁସ୍ କୁସ୍ କେଦାନ୍ ଲକ୍, ନିନ୍ଦା କାରିୟାତିଲ୍, ମାପୃ॰ ଗୁର୍ନା କେଦାନ୍ ଲକ୍, ୱାଟେତେନ୍ ଆଟାକର୍, ଗାଡ୍ସୁ ଲକ୍, ଆକ୍ରିୟା, ଦୁସ୍ଟ କାମେଲ୍ କେୟାକର୍ ।
\v 31 ଆବା ଆୟାନ୍ ପାଟେ ମାନ୍ଏରା ଲକ୍, ବୁଦିମାନା ଲକ୍, ନିୟମ୍ ମାନ୍ଏରା ଲକ୍, ୱେନରୁ॰ ଲାଡ୍ ମାନା ଲକ୍ ।
\v 32 ଏର୍ ଇ ୱାଡିନ୍ ଆଚରନ୍ କେଦାର୍ ଅର୍ ଜେ ମରନ୍ ଡଣ୍ଡ୍ତୁନ୍ ଜୟ ଏଞ୍ଜି ପୁନ୍ଗଡ୍ ମେନ୍ ୱାୟ୍କେ ଇ ୱାଡିନ୍ ଆଚରନ୍ କେଗିଦାର୍ ଆଦ୍ମାନା ମାତର୍ ଇ ୱାଡିନ୍ ଆଚରନ୍ କେୟାଣ୍ଡ୍ ଲକ୍ନେ ଉସିୟାର୍ କେଗିଦାର୍ ।
\c 2
\p
\v 1 ଏ ଲକ୍ଗୁଲ୍ ଇମ୍ ୱେନରୁ॰ ବିଚାର୍ କେଗିଦାର୍, ଇମ୍ ଏର୍ ଏ॰ଗଡ୍ମେନ୍ ଇମେ ଦସ୍ଟୁକ୍ ମୁକ୍ତି ପାୟ୍ଏରି॰ ଅଡାର୍; ଏନାଦି॰ କି ଏରେ ପାଟିନ୍ ଇନ୍ ୱେନଣ୍ତୁ॰ ଦସ୍ କାଟିଦାଟ୍ ଆୟ୍ ବସୟ୍ରେନ୍ ନିଜେନି॰ ଦସି କାଟି ଏରିଦାଟ୍ । ଏଟେନ୍ କି ଇନ୍ ଜେ ଦସ୍ ଲାଗାକିଦାଟ୍ ନିଜେନ୍ ମେନ୍ ଆୟ୍ ୱାଡିନ୍ କାମେ କେଗିଦାଟ୍ ।
\v 2 ଆରେ ଇଦ୍ ଆମ୍ ଗୁଲ୍ ପୁୟାମ୍ ଜେ ଏର୍ ଇ ୱାଡିଟେ କାମେ କେଗିଦାର୍ ଅରୁ॰ ବିରଦ୍ରେନ୍  ମାପୃନେ ଡଣ୍ଡ୍ଟେ ବିଚାର୍ ପାୟ୍ଏରି॰ ଜୟ ।
\v 3 ଆରେ ଏରେ ଲକ୍ଗୁଲ୍ ଇମୁ॰ ୱେନଣ୍ତୁ॰ ପେଲ୍ ଇ ୱାଡିଟେ କାମେ କେୟଣ୍ତି ଦସି କାଟ୍ଦାର୍ ଆରେ ନିଜେନ୍ ଆୟ୍ କାମେ କେଗିଦାଟ୍ । ଏନା ଅଣ୍ଡ୍ ବୁଜ୍ ଏରିଦାଣ୍ଡ୍ କି ଇନ୍  ମାପୃନେ ବିଚାର୍ଟୁକ୍ ୱେଟି॰ ଅଡ୍ତାଣ୍ଡ୍ ଏଞ୍ଜି ମନେନ୍ ଏତାକିଦାର୍ ।
\v 4 ଆରେ  ମାପୃନେ ଦୟା ଇମ୍ଗୁଲୁ॰ ମନ୍ ବଦ୍ଲାତାନ୍ ଦିଗାଲ୍ ଅର୍ଗି ଉଗୁ॰ ଇଚା କେଦା, ଇଦ୍ ପୁନାୟେ॰ ଇମ୍ଗୁଲ୍ ଏନା ଅଣ୍ତୁନେ ଦୟା, ଦରଜ୍ ଆରେ ପାଟିନ୍ ଦିନ୍ଟେ ଦନୁ॰ ମୁଲିକା ମାନା କେଗିଦାର୍ ।
\v 5 ମାତର୍ ଇମ୍ ନିଜେଟେ ଆଟ୍ୱା ଆରେ ବାଦ୍ଲାଏରା ଗର୍ବେ ଅନୁସାର୍ନା, ଏରେ ସିରିସ୍  ମାପୃନେ ନିୟାୟ୍ ବିଚାର୍ ୱାଦା, ଆୟ୍ ବିଚାର୍ ସିରିସ୍ ନିଜେଟେ ପାୟିଟ୍ ରିସା ଜମାକିଦାର୍ ।
\v 6  ମାପୃ ପାଟିନ୍ ଲକୁ॰ ନିଜେ ନିଜେଟେ କାମେ ଅନୁସାର୍ନା ପଲ୍ ସିଦାଣ୍ଡ୍ ।
\v 7 ଏରେ ଲକ୍ ଦରଜ୍ନା ପେରିନ୍ ନିୟାଟେ କାମେ କେୟି ଗଉରବ୍, ଆଦର୍ ଆରେ ଅମରୁ॰ କାଣ୍ତିକିଦାର୍ ଅରୁ॰ ପଲାଟେ ଜିୱେ ସିଦାଣ୍ଡ୍ ।
\v 8 ମାତର୍ ଏର୍ ନିଜେଟେ ଲାବ୍ ପାୟିଟ୍ ସତୁ॰ ମାନ୍ ଏରାର୍, ମାତର୍ ଅଦରମୁ॰ ମାନ୍ ଏଦାର୍, ଅରୁ॰ ପେଲ୍ ରିସା ଆରେ ଗିଦ୍ରି ଗଟ୍ଏଦା ।
\v 9 ଉୟାଟେ କାମେ କେଦାନ୍ ଲକୁ॰ ପୟ୍ତାନ୍ କେଲେସ୍ ଆରେ ବିପଦ୍ ୱାଦା, ପର୍ତୁମ୍ ଜିଉଦି ଆରେ କୁଣ୍ତେଲ୍ ଗିରିକ୍ ।
\v 10 ମାତର୍ ନିୟାଟେ କାମେ କେଦାନ୍ ଲକୁ॰ ପେଲ୍ ଗଉରବ୍, ଆଦର୍ ଆରେ ସାନ୍ତି ପାୟ୍ଏଦାର୍, ପର୍ତୁମ୍ ଜିଉଦି ଆରେ କୁଣ୍ତେଲ୍ ଗିରିକ୍ ।
\v 11 ଏନାଦି॰ କି  ମାପୃ॰ ପେଲ୍ ପାଟିନ୍ ଲକ୍ ସମାନ୍ ।
\v 12 ଏଟେନ୍କି ଏ॰ଗୁର୍ତୁଲ୍ ବେବସ୍ତା ମାନାୟେ॰ ପାପ୍ କେନର୍ ଅର୍ ବିନା ବେବସ୍ତାନା ବିନସ୍ଟ ଏଦାର୍ ଆରେଏ॰ଗୁର୍ତୁଲ୍ ବେବସ୍ତା ପାୟ୍ଏରି ପାପ୍ କେୟିମାର୍, ଅର୍ ବେବସ୍ତା ଅନୁସାର୍ନା ବିଚାର୍ ଏଦାର୍ ।
\v 13 ଏନାଦି॰ କି ବେବସ୍ତା ୱେୟାନ୍ ଲକ୍  ମାପୃ॰ ମୁୱାଟ୍ତିନ୍ ଦରମ୍ ଲକ୍ ଏରାର୍, ମାତର୍ ବେବସ୍ତା ପାଲନ୍ କେଦାନ୍ ଲକ୍ ଦରମ୍ ଲକ୍ ଏଞ୍ଜି ଏଜାଏଦାର୍ ।
\v 14 ୱେନ୍ ଜାତିତିଲି॰ ବେବସ୍ତା ମାନାକଡ୍ ମେନ୍ ଏରେ ବେଲ୍ ଆୟ୍ ଲକ୍ ସବାବ୍ ନା ବେବସ୍ତାଟେ ପାଟେ ପାଲନ୍ କେଦାର୍, ଆଟେଲ୍ ଅର୍ ନିୟମ୍ ପାୟ୍ଏରାକଡ୍ ମେନ୍ ନିଜେଟେ ପାୟିଟ୍ ନିଜେନି॰ ବେବସ୍ତା ୱାଡିନ୍ ଏଦାର୍ ।
\v 15 ଇ ୱାଡିନ୍ ଆୟ୍ ଲକ୍ ବେବସ୍ତାଟେ କାମେ ନିଜେଟେ ଗର୍ବେନ୍ ଲେକା ମାୟାଏଞ୍ଜି ତଟୁକିଦାର୍, ଅର୍ନେ ବିବେକ୍ ଆମାଟେ ସାକି ସିଗିଦା, ଆରେ ଅର୍ନେ ମନ୍ଟେ ପକାପକି ଏରଣ୍ତି ଅରୁ॰ ଦସି କି ନିର୍ଦସି କେଗିଦା ।
\v 16 ଏରେ ସିରିସ୍ ଆନ୍ ପର୍ଚାର୍ କେୟଣ୍ତି ନିୟାଟେ କାବୁର୍ ଅନୁସାର୍ନା ଯୀଶୁ କୀଷ୍ଟ॰ ଉନିଟ୍ ଲକ୍ଗୁଲ୍ନେ ଗୁପତ୍ ବିସୟଗୁଲୁ॰  ମାପୃ ବିଚାର୍ କେଦା ଆୟ୍ ସିରିସ୍ ଇଦ୍ ପୁଟ୍କାର୍ ଏଦା ।
\v 17 ମାତର୍ ଇମ୍ ଜଦି ଜିଉଦି ପିଦିର୍ନା ଅର୍ଗି ଏରି ବେବସ୍ତାନ୍ ନିର୍ବର୍ କେଗିଦାର୍ ଆରେ  ମାପୃ॰ ପେଲ୍ ଗରବ୍ କେଗିଦାର୍ ।
\v 18 ଆରେ ବେବସ୍ତାଟୁକ୍ ସିକ୍ୟା ପାୟ୍ଏରି  ମାପୃନେ ଇଚା ପୁନ୍ଦାର୍, ଆରେ ବଲ୍ମନ୍ଦ୍ ବୁଜ୍ ଏରିଦାର୍ ।
\v 19 ଆରେ ବେବସ୍ତାରେନ୍ ଗିୟାନ୍ ଆରେ ସତ୍ ମାୟା ଏଞ୍ଜି ଇମ୍ଗୁଲ୍ ନିୟାରେନ୍ ପୁୟାର୍ ।
\v 20 ଇମ୍ ନିଜେନି॰ କାନାଟଣ୍ତୁ॰ ପାୱ୍ ତଟ୍ପାକ୍, ସିକାଟ୍ ତାନିର୍ ମାନ୍ ଲକୁ॰ ପାୟିଟ୍ ୱିଣ୍ଡ୍, ନିର୍ବୁଦିୟାତିଲି॰ ବୁଜାତାନ୍ ଲକ୍ ଆରେ ସେପାକିଲ୍ନେ ମାସ୍ଟର୍ ଏଞ୍ଜି ବିସ୍ୱାସ୍ କେଗିଦାର୍,
\v 21 ଆଟେକଡ୍ ଇମ୍ ଜେ ୱେନରୁ॰ ସିକ୍ୟା ସିଗିଦାର୍, ଇମ୍ ଏନା ନିଜେନି॰ ସିକ୍ୟା ସିୟାର୍ ? ଚରାମେର୍ ଏଞ୍ଜି ପର୍ଚାର୍ କେୟି ଇମ୍ ଚରାକିଦାର୍ ?
\v 22 ଦାରି କାମେ କେମେର୍ ଏଞ୍ଜି ପକି, ଇମ୍ ଏନା ଦାରି କେଗିଦାର୍ ? ଇମ୍ ଜେ ମୁର୍ତିଲି॰ ଗୁର୍ନା କେଗିଦାର୍, ଇମ୍ ଏନା ମନ୍ଦିର୍ଟେ ଚରାପାର୍କି ?
\v 23 ଇମ୍  ମାପୃନେ ବେବସ୍ତା॰ ଗରବ୍ କେଗିଦାର, ମାତର୍ ବେବସ୍ତା ବା॰ଗାତାନ୍ ପାୟିଟ୍ ଇମ୍  ମାପୃ॰ ଅମାନ୍ୟ କେୟାର୍ କି ?
\v 24 ଏନାଦି॰ କି ଏରେ ୱାଡିନ୍ ଲେକା ମାୟା "ଇମ୍ଗୁଲ୍ ଉନିଟ୍ ୱେନ୍ ଜାତିଟେ ଲକୁ॰ ପେଲ୍  ମାପୃନେ ପିଦିର୍ ନିନ୍ଦା ପାୟ୍ ଏରିଦା ।"
\v 25 ଜଦି ଇମ୍ଗୁଲ୍ ବେବସ୍ତା ପାଲନ୍ କେଦାର୍ ଆଟେକଡ୍ ସତ୍ ରେନ୍ ସୁନତ୍ କେୟଣ୍ତି ମୁଲିକା ମାୟା, ମାତର୍ ଜଦି ବେବସ୍ତା ମାନ୍ ଏରାର୍ ଆଟେକଡ୍ ଇମ୍ଗୁଲ୍ ସୁନତ୍ ଏରାୱାଡିନ୍ ଏରିମାର୍ ।
\v 26 ଜଦି ସୁନତ୍ ଏରା ଲକ୍ ବେବସ୍ତାଟେ ବିଦି ବିଦାନ୍ ପାଲନ୍ କେଗଡ୍ ଅଣ୍ତୁନେ ଅସୁନତ୍ ଏନା ସୁନତ୍ ଏଞ୍ଜି ଏଜା ଏରା କି ?
\v 27 ଲେକାପଣ୍ତି ବେବସ୍ତା ଆରେ ସୁନତ୍ ବିଦି ପାୟ୍ ଏରି ବେବସ୍ତା ମାନ୍ ଏରା ଲକ୍ ଇମ୍ଗୁଲ୍, ଆଟେକଡ୍ ମେନ୍ଟେ ବିଦିନାଟ୍ ସୁନତ୍ ଏରା ଲକ୍ ଜଦି ବେବସ୍ତା ପାଲନ୍ କେଦାଣ୍ଡ୍ ଅଣ୍ଡ୍ ଇମୁ॰ ବିଚାର୍ କେଦାଣ୍ଡ୍ ।
\v 28 ଉକୁର୍ ଜଦି ମେନ୍ଟେ ରିତି ଅନୁସାରେନ୍ ସୁନତ୍ ଏଂଗଡ୍ମେନ୍ ସତ୍ ରେନ୍ ଜିଉଦି ଏରାଣ୍ଡ୍, ସତ୍ଟେ ସୁନତ୍ ୱାୟ୍କେ ମେନ୍ଟେ ରିତି ଆରେ ଡାଣ୍ତେନ୍ ସୁଡ଼ଣ୍ତି ୱାଡିନ୍ ମାନା ।
\v 29 ମାତର୍ ଗର୍ବେନ୍ ଏର୍ ଜିଉଦି ଅଣ୍ଡ୍ ନିୟାଟେ ଜିଉଦି ଆରେ ଲେକାପଣ୍ତି ୱାଡିନ୍ ମାନା, ମାତର୍ ଆତ୍ମାନା ଗର୍ବେନ୍ ଏର୍ ସୁନତ୍ କେୟିମାର୍ ଆଦ୍ ସତ୍ଟେ ସୁନତ୍ । ଇୱାଡିଟେ ଲକ୍ ଲକ୍ଗୁଲୁ॰ ପେଲ୍‍ଟୁକ୍ ପର୍ସଂସା ପାୟ୍ଏରାର୍, ମାତର୍  ମାପୃ॰ ପେଲ୍‍ଟୁକ୍ ପାୟ୍ଏଦାର୍ ।
\c 3
\p
\v 1 ଆଟେକଡ୍ ଜିଇଦି ଲକୁ॰ ଏନା ଲାବ୍ ? ସୁନତ୍ନେ ଉପ୍କାର୍ ଏନାଦ୍ ? ପାଟିନ୍ ପର୍କାର୍ଟେ ପେରିନ୍ ମାୟା ।
\v 2 ପର୍ତୁମ୍  ମାପୃନେ ବାକ୍ୟ ଜିଉଦିତିଲି॰ ପେଲ୍ ସର୍ପା ଏରିମାଟେ ।
\v 3 ଆଟେକଡ୍ ଏନାଦ୍ ? ଜଦି ଏ॰ଗୁର୍ତୁଲ୍ ବିସ୍ୱାସ୍ କେୟୁଟର୍ ଆଟେଲ୍ ଏନାଦ୍ ଏନେ ? ଆୟ୍ ଲକ୍ନେ ଅବିସ୍ୱାସ୍ ଏନା  ମାପୃନେ ସତିକା॰ ଉଜେନ୍ କେଦା କି ?
\v 4 ଆଦ୍ ଏସେଲ୍ ମେନ୍ ଏରି॰ ମାକା, ମାତର୍ ପାଟିନ୍ ଲକ୍ଗୁଲ୍ ମିତ୍ୟା ବାଦିତିଲ୍ ଏ॰ଗଡ୍ମେନ୍  ମାପୃଇ ସତିକାତଣ୍ଡ୍, ଏରେ ୱାଡିନ୍ ଲେକା ମାୟା, "ଇନ୍ ନିଜେଟେ ବାକ୍ୟନାଟ୍ ଦରମ୍ ଲକ୍ ଏଞ୍ଜି ତଟ୍ସିଏଦାଟ୍, ଆରେ ବିଚାର୍ ଏଦାନ୍ ବେଲ୍ ଜିନ୍ତାଟ୍ ।"
\v 5 ମାତର୍ ଜଦି ଆମ୍ ଗୁଲ୍ନେ ଅଦରମ୍  ମାପୃନେ ଦରମୁ॰ ନିୟାନାଟ୍ ତଟୁକିଦା, ଆଟେକଡ୍ ଆମ୍ ଏନାଦ୍ ପକୁ॰ ? ଏନା ରିସାରେନ୍ ଦଣ୍ଡ୍ ସିୟାକ୍  ମାପୃ ଦରମ୍ଟଣ୍ଡ୍ ଏରାଣ୍ଡ୍ କି ? (ଇଦ୍ ତାନ୍ ଆନ୍ ୱେନ୍ ଏ॰ଗୁର୍ତୁଲ୍ ଲକ୍ ପକ୍ଦାନ୍ ୱାଡିନ୍ ପକୁଦାନ୍) ।
\v 6 ଇ ୱାଡିନ୍ ଏସେଲ୍ ମେନ୍ ଏରି॰ ମାକା, ଆଟେକଡ୍  ମାପୃ ଏଟେନ୍ ଜଗତୁ॰ ବିଚାର୍ କେଦାଣ୍ଡ୍ ।
\v 7 ମାତର୍ ଜଦି ଆନ୍ ମିଚ୍ ଉନିଟ୍  ମାପୃନେ ସତ୍ ଆରେ ଅଣ୍ତୁନେ ଗଉରବ୍ ପେରିନ୍ ସାନ୍ଦିସେଣ୍ତେ, ଆଟେକଡ୍ ଏନାଦି॰ ଆନୁ॰ ପାପି ଏଞ୍ଜି ବିଚାର୍ନା ଏରିଦା ?
\v 8 ଆରେ ନିୟାଟେ ପଲ୍ ପାତି॰ ପାୟିଟ୍ ୱାର୍ ଉୟାଟେ କାମେ କେଗି॰ କାର୍ ଇଦ୍ ଜଦି ଆମ୍ ଗୁଲ୍ ପକୁଦାମ୍ ଏଞ୍ଜି ଏ॰ଗୁର୍ତୁଲ୍ ଆମ୍ ଗୁଲ୍ ବିରଦ୍ରେନ୍ ପକ୍ଦାର୍ । ଅରୁ॰ ନିୟାତି ଡଣ୍ଡ୍ ଦର୍କାର୍ ।
\v 9 ଆଟେକଡ୍ ଏନାଦ୍ ? ଏନା ଆମ୍ ଗୁଲ୍ ୱେନରୁ॰ ପେଲ୍‍ଟୁକ୍ ନିୟାଟେ ଲକ୍ ? ମାନା ଏସେଲ୍ମେନ୍ ଏରି॰ ଅଡା, ଏନାଦି॰ କି ଜିଉଦି ଆରେ ଗିରିକ୍ ପାଟିନ୍ ଲକ୍ ପାପ୍ତୁନ୍ ମାୟାର୍, ଆମ୍ ଗୁଲ୍ ଆଗାଡି ଇ ଇଡିକ୍ ଲକୁ॰ ବିରଦ୍ରେନ୍ ଦସି କାଟି ମାୟାମ୍ ।
\v 10 ଏରେ ୱାଡିନ୍ ଲେକା ମାୟା, ଏର୍ ଦରମ୍ଟେ ଲକ୍ ମାନାର୍ ଉକୁର୍ ମେନ୍ ମାନାର୍ ।
\v 11 ଏର୍ ମେନ୍ ବୁଜ୍ ଏଦାନ୍ ଲକ୍ ମାନାର୍, ଏର୍ମେନ୍  ମାପୃ॰ କାଣ୍ଡ୍ ତାନ୍ ଲକ୍ ମାନାର୍ ।
\v 12 ଅର୍ ପାଟିନ୍ ୱେନ୍ ପାୱ୍ତୁନ୍ ସେଞ୍ଜି ମାୟାର୍, ଏକାସା॰ଗେନ୍ ଅଜଗ୍ୟ ଏରିମାର୍, ସତ୍ କାମେ କେଦାନ୍ ଲକ୍ ଏର୍ ମେନ୍ ମାନାର୍, ମାନା ଉକୁର୍ ମେନ୍ ମାନାର୍ ।
\v 13 ଅର୍ନେ ସକ୍ନାଲା ଡାବାଏରାଟେ ସାୟିନ୍ ୱାଡିନ୍, ଅର୍ ନିଜେଟେ ନିଜେଟେ ନା॰ନା ମିଚ୍ ପକିମାର୍, ଅର୍ନେ ନା॰ କିଡିନ୍ ଗାଞ୍ଜିୟା ବାମ୍ନେ ବିସ୍ ମାୟା ।
\v 14 ଅର୍ନେ ସଲୁ ଅବିସାପ୍ ଆରେ ପିତାନା ପୁରୁନ୍ ମାୟା ।
\v 15 ଅର୍ନେ ପାଦ୍ ନେତିର୍ ପେପୁକୁ॰ ଦାପ୍ରେନ୍ ସେୟା ।
\v 16 ଅରୁନେ ପାୱ୍ତୁନ୍ ବିନାସ୍ ଆରେ ଦୁକ୍ ସେୟ୍ଦା ।
\v 17 ଆରେ ସାନ୍ତିଟେ ପାୱ୍ ଅର୍ ପୁନାର୍ ।
\v 18  ମାପୃନେ ନାର୍ ଅରୁନେ କାନୁଲ୍ ମୁୱାଟ୍ତିନ୍ ମାନା ।
\v 19 ଆରେ ଆମ୍ ଗୁଲ୍ତାନ୍ ପୁୟାନ୍ ଜେ, ବେବସ୍ତା ଏନାଦ୍ ଏନାଦ୍ ପକୁଦା, ଆୱ୍ ପାଟିନ୍ ବେବସ୍ତା କିଡିନ୍ ମାନଣ୍ତି ଲକ୍ଗୁଲୁ॰ ପକୁଦା, ଏରେ ୱାଡିନ୍ ପାଟିନ୍ ସଲୁ ବନ୍ଦ କେଗିଦା ଆରେ ପାଟିନ୍ ଜଗତ୍  ମାପୃନେ ବିଚାର୍ତିନ୍ ଇସାବ୍ ସିଗି॰ ଏଦା ।
\v 20 ଏନାଦି॰ କି ବେବସ୍ତାଟେ କାମେ ଅନୁସାର୍ନା ଏରେମେନ୍ ଲକ୍  ମାପୃନ୍ କାନୁଲ୍ତୁନ୍ ଦରମ୍ ଏଞ୍ଜି ଏଜାଏରି॰ ଅଡାର୍, ଏଟେନ୍ କି ବେବସ୍ତା ଉନିଟ୍ ପାପ୍ଟେ ଗିୟାନ୍ ଆମୁ॰ ଜାତ୍ ଏରିଦା ।
\v 21 ମାତର୍ ଇଣ୍ତି ବିନା ବେବସ୍ତାରେନ୍ ଲକ୍ଗୁଲୁ॰ ଦାର୍ମିକ୍ କେଗି॰ ପାୟିଟ୍  ମାପୃନେ ଦରମ୍ ପର୍କାସ୍ ଏରିମାୟା, ଆୟ୍ ବିସୟ୍ରେନ୍ ବେବସ୍ତା ଆରେ ବାବବାଦିତିଲ୍ ସାକି ସିଗିଦାର୍ ।
\v 22  ମାପୃନେ ଆୟ୍ ଦରମ୍ ଯୀଶୁ କୀଷ୍ଟ॰ ପେଲ୍ ବିସ୍ୱାସ୍ କେଦାନ୍ ପାୟିଟ୍, ପାଟିନ୍ ବିସ୍ୱାସିତିଲି॰ ତଣ୍ତୁଦା, ଏନାଦି॰ କି ଏନାମେନ୍ ୱେନେଲ୍ ମାନା ।
\v 23 ଏଟେନ୍ କି ପାଟିନ୍ତାନ୍ ପାପ୍ କେୟିମାର୍, ଆରେ  ମାପୃ॰ ଗଉରବ୍ଟୁକ୍ ଦୁର୍ ଏରିମାର୍ ।
\v 24 ଆରେ ଯୀଶୁ କୀଷ୍ଟ ଉନିଟ୍ ମୁକ୍ତି ପାୟ୍ଏରି ମୁଲିୟ ସିୟାୟେ॰ ଅଣ୍ତୁନେ ଅନୁଗ୍ରନା ଦରମ୍ ଲକ୍ ଏଞ୍ଜି ଏଜା ଏଦାର୍ ।
\v 25 ଯୀଶୁ କୀଷ୍ଟନେ ନେତିର୍ତିନ୍ ବିସ୍ୱାସ୍ କେଦାନ୍ ଲକ୍ ପାପ୍ କେମା ପାୟ୍ ଏରି॰ ପାୟିଟ୍  ମାପୃ ଯୀଶୁ କୀଷ୍ଟ॰ ବଲିଏରି॰ ପାୟିଟ୍ ସୟ୍ ତଣ୍ଡ୍ ।  ମାପୃ ଇଦ୍ ଏନାଦି॰ କେନଣ୍ଡ୍ କି ଅର୍ ଆଗାଡି କେୟଣ୍ତି ପାପ୍ ପାଟିନ୍ ଡଣ୍ଡ୍ ସିୟାୟେ॰ ସାକାରି ସିନଣ୍ଡ୍ ଏଞ୍ଜି ତଟୁକୁ॰ ପାୟିଟ୍ ।
\v 26 ଅଣ୍ଡ୍ ନିୟାୟିବାନ୍ ଏଞ୍ଜି ତଟୁକୁ॰ ଆରେ ଯୀଶୁ କୀଷ୍ଟ॰ ପେଲ୍ ବିସ୍ୱାସ୍ କେଦାନ୍ ଲକୁ॰ ଦାର୍ମିକ୍ ଏଞ୍ଜି ଏଜା ଏରି॰ ପାୟିଟ୍  ମାପୃ ଇ ବେଲେନ୍ ଇପାଡି କେନଣ୍ଡ୍ ।
\v 27 ଆଟେକଡ୍ ଆରେ ଗରବ୍ ଏରେମାନ୍ ? ଆୟ୍ ଗରବ୍ ଦୁର୍ ଏନେ, ଏରେ ୱାଡିଟେ ବେବସ୍ତା ଉନିଟ୍ ? ଏନା କାମେଦାମେ ବେବସ୍ତା ଉନିଟ୍ କି ? ମାନା ବିସ୍ୱାସ୍ଟେ ବେବସ୍ତା ଉନିଟ୍ ।
\v 28 ଆଦିନ୍ ପାୟିଟ୍ ଆମ୍ ଇମାଟୁକ୍ ପୁନ୍ଦାମ୍ ଜେ ନର୍ଲକ୍ନେ ବେବସ୍ତାଟେ କାମେନା ମାନା ମାତର୍ ବିସ୍ୱାସ୍ ଉନିଟ୍ ଦରମ୍ ଲକ୍ ଏଞ୍ଜି ଏଜା ଏଦାମ୍ ।
\v 29  ମାପୃ ଏନା ୱାୟ୍କେ ଜିଉଦିତିଲ୍ନେ  ମାପୃ କି ? ଅଣ୍ଡ୍ ଏନା ୱେନ୍ ଜାତିତିଲ୍ନେ ମେନ୍  ମାପୃ ଏରାଣ୍ଡ୍ କି ? ଉଁ ୱେନ୍ ଜାତିତିଲ୍ନେ ମେନ୍ ।
\v 30 ଏନାଦି॰ କି  ମାପୃ ୱାୟ୍କେ ଉକୁରି, ଆରେ ଅଣ୍ଡ୍ ସୁନତ୍ ଏଦାନ୍ ଲକୁ॰ ଅର୍ନେ ବିସ୍ୱାସ୍ ଅନୁସାରେନ୍ ଆରେ ସୁନତ୍ ଏରା ଲକୁ॰ ଅର୍ନେ ବିସ୍ୱାସ୍ ଉନିଟ୍ ଦରମ୍ ଲକ୍ ଏଞ୍ଜି ଏଜାତାଣ୍ଡ୍ ।
\v 31 ଆଟେକଡ୍ ଆମ୍ ଗୁଲ୍ ଏନା ବିସ୍ୱାସ୍ ଉନିଟ୍ ବେବସ୍ତା॰ ବିପଲ୍ କେଗିଦାମ୍ କି ? ଆଦ୍ ଏସେଲ୍ ମେନ୍ ଏରି॰ ମାକା, ମାତର୍ ଆମ୍ ଗୁଲ୍ ବିସ୍ୱାସ୍ନାଟ୍ ବେବସ୍ତା॰ ସତ୍ ରେନ୍ ପୁରୁନ୍ କେଗିଦାମ୍ ।
\c 4
\p
\v 1 ଆଟେକଡ୍ ମେନ୍ଟେ ଅନୁସାର୍ନା ଆମ୍ ଗୁଲ୍ନେ ଆନିଦାଦି ଆବା ଅବ୍ରାମ୍ ଏନାଦ୍ ପାୟ୍ଏରିମାଣ୍ଡ୍ ଏଞ୍ଜି ଆମ୍ ଗୁଲ୍ ପକୁ॰ କାର୍ ?
\v 2 ଏନାଦି॰ କି ଅବ୍ରାମ୍ ଜଦି କାମେଦାମେ ଉନିଟ୍ ଦରମ୍ତଣ୍ଡ୍ ଏଞ୍ଜି ଏଜା ଏନଣ୍ଡ୍ ଆଟେକଡ୍ ଅଣ୍ତୁ॰ ଗରବ୍ କେଗି॰ ଏଦା, ମାତର୍  ମାପୃ॰ ପେଲ୍ ମାନା ।
\v 3 ସାସ୍ତର୍ ଏନାଦ୍ ପକୁଦା ? ଅବ୍ରାମ୍  ମାପୃ॰ ପେଲ୍ ବିସ୍ୱାସ୍ କେନଣ୍ଡ୍, ଆରେ ଅଣ୍ତୁ॰ ପାୟିଟ୍ ଆଦ୍ ଦରମ୍ ଏଞ୍ଜି ଏଜାଏନେ ।
\v 4 ଏର୍ କାମେ କେଦାର୍, ଅଣ୍ତୁ॰ ପାୟିଟ୍ ଅଣ୍ତୁନ୍ କୁଲି ଦାନ୍ ଏଞ୍ଜି ଏଜାଏରି॰ ଅଡା, ମାତର୍ ଅରଜ୍ ଏରଣ୍ତି ଏଞ୍ଜି ଏଜାଏଦା ।
\v 5 ଏର୍ କାମେଦାମେ ପୟ୍ତାନ୍ ନିର୍ବର୍ କେୟାଣ୍ଡ୍, ମାତର୍ ଅଦରମ୍ଟେ ଲକୁ॰ ଗରମ୍ଟର୍ ଏଞ୍ଜି ଏଣ୍ଡ୍ ଏଜାତାଣ୍ଡ୍ ଅଣ୍ତୁ॰ ପେଲ୍ ବିସ୍ୱାସ୍ କେଦାର୍ ଆଟେଲ୍  ମାପୃ ଅଣ୍ତୁନେ ବିସ୍ୱାସ୍ ଦରମ୍ ଏଞ୍ଜି ଏଜାତାଣ୍ଡ୍ ।
\v 6 ରେ ୱାଡିନ୍ ଦାଉଦ୍ ମେନ୍ ଅଣ୍ତୁ॰ ଦନ୍ୟ ଏଞ୍ଜି ପକୁଦାଣ୍ଡ୍, ଏରୁ॰ କି  ମାପୃ ବିନା କାମେଦାମେନା ଦରମ୍ ଲକ୍ ଏଞ୍ଜି ଏଜାକିଦାଣ୍ଡ୍ ।
\v 7 "ଏରେ ଲକ୍ନେ ଅଦରମ୍ ପାଟିନ୍ କେମା ଏରିମାୟା, ଆରେ ଏରେ ଲକ୍ନେ ପାପ୍ ପାଟିନ୍ ତୁର୍ସି ଏରିମାୟା, ଆୟ୍ ଲକ୍ ଦନ୍ୟ ।
\v 8  ମାପୃ ଏର୍ନେ ପାପୁ॰ ଏଜାପାଣ୍ଡ୍, ଅଣ୍ଡ୍ ଦନ୍ୟ ।
\v 9 ଆଟେକଡ୍ ଇଦ୍ ୱାୟ୍କେ ସୁନତ୍ ଏଦାନ୍ ଲକୁ॰ କି ଆରେ ସୁନତ୍ ଏରା ଲକୁ॰ ମେନ୍ ଦନ୍ୟ ଏଞ୍ଜି ପକ୍ଦାର୍ ? ଏନାଦି॰ କି ଆମ୍ ପକୁଦାମ୍ ଅବ୍ରାମ୍ନେ ବିସ୍ୱାସ୍  ମାପୃ॰ ପେଲ୍ ଦରମ୍ ଏଞ୍ଜି ଏଜାଏନେ ।
\v 10 ଆଟେକଡ୍ ଆଦ୍ ଏଟେନ୍ ଏଜା ଏନେ ? ଅରୁନେ ସୁନତ୍ ଆଗାଡି କି ସୁନତ୍ ଏଦାନ୍ କୁଣ୍ତେଲ୍ ? ସୁନତ୍ ଏତାଲିନ୍ ମାନା ମାଟେ ସୁନତ୍ ଏରା ଆଗାଡି ।
\v 11 ଆରେ ଅବ୍ରାମ୍ ସୁନତ୍ ଏରାୟେ॰ ବିସ୍ୱାସ୍ କେଦାନ୍ ପାୟିଟ୍ ଦରମ୍ଟଣ୍ଡ୍ ଏଞ୍ଜି ଏଜା ଏରି॰ ଆମାଟେ ମୁଦ୍ରା ୱାଡିନ୍ ସୁନତ୍ଟେ ଚିନ୍ ପାୟ୍ଏନଣ୍ଡ୍, ଏରେ ୱାଡିନ୍ କି ସୁନତ୍ ଏରା ଅନୁସାରେନ୍ ମାନଣ୍ତି ପାଟିନ୍ ବିସ୍ୱାସିତିଲି॰ ପେଲ୍ ଦରମ୍ଟଣ୍ଡ୍ ଏଞ୍ଜି ଏଜାଏରି॰ ପାୟିଟ୍ ଅବ୍ରାମ୍ ଅର୍ନେ ଆବା ଏଦାଣ୍ଡ୍ ।
\v 12 ଆରେ ଏରେ ୱାଡିନ୍ ଅଣ୍ଡ୍ ସୁନତ୍ତିଲ୍ନେ ଆବା ଏରି॰ ଅଡ୍ତାଣ୍ଡ୍, ଏ॰ଗଡ୍ ଏରେ ଲକ୍ ସୁନତ୍ ପାୟ୍ଏରିମାର୍ ୱାୟ୍କେ ଆୟ୍ ଲକୁ॰ ମାନା, ମାତର୍ ସୁନତ୍ ଏରାୟେ॰ ଆମ୍ ଗୁଲନେ ଆବା ଅବ୍ରାମ୍ନେ ଏରେ ୱାଡିନ୍ ବିସ୍ୱାସ୍ ମାଟେ ଆରେ ଆମାଟେ ପାଦ୍ ଚିନ୍ତିନ୍ ଏରେ ଲକ୍ ତାକ୍ଦାର୍ ଅର୍ନେ ମେନ୍ ଆବା ।
\v 13 ଏନାଦି॰ କି ଅବ୍ରାମ୍ ଅଣ୍ତୁନେ କୁଟୁମୁ॰ ଜଗତ୍ଟେ ଉଲେ ତିନାକର୍ ଏରି॰ ପାୟିଟ୍ ପାର୍ମାନ୍ ବେବସ୍ତା ଉନିଟ୍ ସିଏରି ମାନୁଟେ, ମାତର୍ ବିସ୍ୱାସ୍ଟେ ଦରମୁ॰ ଉନିଟ୍ ସି ଏରିମାଟେ ।
\v 14 ବେବସ୍ତା ମାନ୍ ଏରଣ୍ତି ଲକ୍ ଜଦି ଅଦିକାର୍ ପାୟ୍ ଏଦାର୍, ଆଟେକଡ୍ ବିସ୍ୱାସ୍ତିନ୍ ମୁଲିକା ମାନା ଆରେ ପାର୍ମାନ୍ ନିସ୍ପଲ୍ କେୟି ଏରିମାୟା ।
\v 15 ଏନାଦି॰ କି ବେବସ୍ତା ରିସା ଇନ୍ଦ୍ରିଦା ମାତର୍ ଏରେ ମାନ୍ ବେବସ୍ତା ମାନା, ଆମାନ୍ ଅଦରମ୍ମେନ୍ ମାନା ।
\v 16 ଇଦି॰ ପାୟିଟ୍ ପାର୍ମାନ୍ ବିସ୍ୱାସ୍ ଉନିଟ୍ ତଣ୍ତୁଦା ଏରେ ୱାଡିନ୍ କି ଇଦ୍ ଅନୁଗ୍ରଦ୍ଟେ ଦାନ୍ ୱାଡିନ୍ ଅବ୍ରାମ୍ନେ ପାଟିନ୍ ଗୁଲ୍ଟେ ଲକୁ॰ ତଣ୍ତୁଦା, ୱାୟ୍କେ ବେବସ୍ତା ମାନ୍ ଏଦାନ୍ ଲକୁ॰ ମାନା, ମାତର୍ ଅବ୍ରାମୁ॰ ୱାଡିନ୍ ବିସ୍ୱାସ୍ ମାନ୍ ଲକୁ॰ ମେନ୍ ତଣ୍ତୁ॰ ଅଡ୍ତା । ଏନାଦି॰ କି ଅବ୍ରାମ୍ ଆମ୍ ପାଟିନ୍ ଲକ୍ନେ ଆବା ।
\v 17 ଏରେ ୱାଡିନ୍ ଲେକା ମାୟା, ଆନ୍ ଇନୁ॰ ପେ॰ଗିଟ୍ ଜାତିତିଲ୍ନେ ଆବା କେୟିମାନ୍ । ଏରେ  ମାପୃ॰ ଅଣ୍ଡ୍ ବିସ୍ୱାସ୍ କେନଣ୍ଡ୍, ଏର୍ ସାୟାକରୁ॰ ଜିୱେ ସିଦାଣ୍ଡ୍ ଆରେ ମାନାଟେ ଦିନ୍ସୁ॰ ମାନଣ୍ତି ୱାଡିନ୍ ଅରୁ॰ ଦାଣ୍ଡ୍, ଆୟ୍  ମାପୃ॰ କାନୁଲ୍ତୁ॰ ଅବ୍ରାମ୍ ଆମ୍ ପାଟିନ୍ ଲକୁ॰ ଆବା ଏରିମାୟାଣ୍ଡ୍ ।
\v 18 ଅଣ୍ଡ୍ ଏନାମେନ୍ ଆସା କେଗି॰ ଅଡାବେଲ୍ ଆସା ଇରି ବିସ୍ୱାସ୍ କେନଣ୍ଡ୍, ଇଦିନ୍ ପାୟିଟ୍ କି ଆୟ୍ ବାକ୍ୟ ଅନୁସାର୍ନା ଅଣ୍ତୁ॰ ପକି ଏରିମାଟେ, ଇନେ ଗୁଲ୍ ଇୱାଡିନ୍ ଏଦା ଆୟ୍ ଅନୁସାର୍ନା ପେ॰ଗିଟ୍ ଜାତିନେ ଆବା ଏନଣ୍ଡ୍ ।
\v 19 ଅଣ୍ତୁନେ ବୟସ୍ ପାକାପାକି ସଏ ବରସ୍ ଏତାଲିନ୍, ଅଣ୍ଡ୍ ନିଜେଟେ ମେନି॰ ସାଦାନ୍ ସମାନ୍ ଆରେ ସାରାନେ ପିଲାଗୁଡେ ନସଟ୍ ଏରି ସେଞ୍ଜି ମାୟା ଏଞ୍ଜି ପୁଞ୍ଜିମେନ୍ ବିସ୍ୱାସ୍ ତିନ୍ ଦୁର୍ବଲ୍ ଏରୁଟଣ୍ଡ୍ ।
\v 20 ମାତର୍  ମାପୃ ସିୟଣ୍ତି ପାର୍ମାନ୍ତିନ୍ ସୁଡିକେରିନ୍ ଅବିସ୍ୱାସ୍ କେୟାୟେ॰ ବିସ୍ୱାସ୍ତିନ୍ ସାନ୍ଦେଣ୍ଡ୍ ।
\v 21 ଆରେ  ମାପୃ ଏନାଦ୍ ପାର୍ମାନ୍ କେୟିମାୟାଣ୍ଡ୍, ଆଦ୍ ଅଣ୍ଡ୍ ପୁରାକେଗି॰ ଅଡ୍ତାଣ୍ଡ୍ ଏଞ୍ଜି ନିୟା ପୁଞ୍ଜି ବିସ୍ୱାସ୍ତିନ୍ ସକ୍ତି ସାଲି ଏରି  ମାପୃ॰ ଗଉରବ୍ ସିନଣ୍ଡ୍ ।
\v 22 ଇଦି॰ ପାୟିଟ୍ ଅଣ୍ଡ୍ନେ ବିସ୍ୱାସି॰  ମାପୃ ଦରମ୍ଟେ ଏଞ୍ଜି ଏଜାତଣ୍ଡ୍ ।
\v 23 ଅଣ୍ତୁ॰ ପେଲ୍ ଏଣ୍ଡ୍ ଏଜା ଏନଣ୍ଡ୍, ଇଦ୍ ୱାୟ୍କେ ଅଣ୍ତୁ॰ ପାୟିଟ୍ ଲେକା ଏରା,
\v 24 ମାତର୍ ଆମ୍ ଗୁଲୁ॰ ପାୟିଟ୍ ମେନ୍ ଲେକା ଏରିମାୟା, ଏନାଦି॰ କି ଏର୍ ଆମ୍ ଗୁଲ୍ନେ ପର୍ବୁ ଯୀଶୁ॰ ସାଦାନ୍ ଲକୁ॰ ପେଲ୍‍ଟୁକ୍ ଜିୱେ କେୟି ସିଣ୍ତୁସିମାଣ୍ଡ୍, ଅଣ୍ତୁ॰ ପେଲ୍ ବିସ୍ୱାସ୍ କେୟିମାମ୍, ଆମ୍ ଗୁଲୁ॰ ପେଲ୍ ମେନ୍ ଆଦ୍ ଏଜାଏଦା ।
\v 25 ଆୟ୍ ଯୀଶୁ ଆମ୍ ଗୁଲ୍ନେ ପାପ୍ ପାୟିଟ୍ ମରନ୍ପେଲ୍ ସର୍ପାସି ଏନଣ୍ଡ୍, ଆରେ ଆମ୍ ଗୁଲ୍ ଦରମ୍ ଲକ୍ ଏଜା ଏରି॰ ପାୟିଟ୍ ଜିୱେ ଏରି ସିଲ୍ତଣ୍ଡ୍ ।
\c 5
\p
\v 1 ଆଦିନ୍ ପାୟିଟ୍ ବିସ୍ୱାସ୍ ଉନିଟ୍ ଦରମ୍ ଲକ୍ ଏଞ୍ଜି ଆମ୍ ଗୁଲ୍ ଏଜାଏତାଲିନ୍, ଆମ୍ ଗୁଲ୍ନେ ପର୍ବୁ ଯୀଶୁ କୀଷ୍ଟ ଉନିଟ୍  ମାପୃନାଟ୍ ସାନ୍ତିନାଟ୍ ମାୟାମ୍ ।
\v 2 ଅଣ୍ତୁ॰ ଉନିଟ୍ ବିସ୍ୱାସ୍ନାଟ୍ ଇ ଅନୁଗ୍ରଦ୍ଟେ ଅବସ୍ତାନ୍ ଆମ୍ ଗୁଲ୍ ଏଦିମାୟାମ୍, ଆରେ ଆମ୍ ଗୁଲ୍  ମାପୃନେ ମଇମାଟେ ଅସାନା କିର୍ଦେ କେଗିଦାମ୍ ।
\v 3 ୱାୟ୍କେ ଆଦ୍ ମାନା, ପାଟିଟେ କେଲେସ୍ ତିନ୍ ମେନ୍ କିର୍ଦେ ଏରିଦାମ୍, ଏଟେନ୍ କି କେଲେସ୍ଟୁକ୍ ଦରଜ୍, ଦରଜ୍ଟୁକ୍ ସିଦ୍ ଆଚରନ୍ ।
\v 4 ଆରେ ସିଦ୍ ଆଚରନ୍ ଟୁକ୍ ଆସା ଜାତ୍ ଏଦା, ଇଦ୍ ଆମ୍ ଗୁଲ୍ ପୁୟାମ୍ ।
\v 5 ଆମେ ଆସା ଏସେଲ୍ ମେନ୍ ଲାଜ୍ ସିୟା, ଏନାଦି॰ କି ସୁକଲ୍ ଆତ୍ମାନେ, ଏରେଦ୍ କି ଆମ୍ ଗୁଲୁ॰ ସି ଏରିମାୟା, ଆଦି॰ଗି ଉନିଟ୍  ମାପୃନେ ଲାଡ୍ ଆମେ ଗର୍ବେନ୍ ସି ଏରିମାୟା ।
\v 6 ନାଦି॰ କି ଏରେ ବେଲ୍ଆମ୍ ଗୁଲ୍ ଉପାୟ୍ ସୁନ୍ୟ ମାଟମ୍, ଆୟ୍ ବେଲ୍ କୀଷ୍ଟ ନିୟାଟେ ବେଲ୍ ଅଦରମ୍ଟେ ଲକୁ॰ ପାୟିଟ୍ ସାନଣ୍ଡ୍ ।
\v 7 ଦରମ୍ ଲକୁ॰ ପାୟିଟ୍ ଏର୍ ସାୟାର୍, ମାତର୍ ପେରିନ୍ ନିୟାଟେ ଲକୁ॰ ପାୟିଟ୍ ଏର୍ ଅଲେ ଜିୱେ ସିଗି॰ ସାଆସ୍ କେଗି॰ ଅଡ୍ତାର୍
\v 8 ମାତର୍ ଆମ୍ ଗୁଲ୍ ପାପି ମାନ୍ବେଲ୍ ମେନ୍ କୀଷ୍ଟଟ ଆମ୍ ଗୁଲ୍ ପାୟିଟ୍ ସାନଣ୍ଡ୍, ଆଦି॰  ମାପୃ ଆମ୍ ଗୁଲୁ॰ ପେଲ୍ ନିଜେଟେ ବେର୍ଟେ ଲାଡ୍ ତଟ୍ସି ସିମାଣ୍ଡ୍ ।
\v 9 ଆମ୍ ଗୁଲ୍ ଇଣ୍ତି ଅମ୍ତୁନେ ନେତିର୍ ଉନିଟ୍ ଦରମ୍ ଲକ୍ ଏଜା ଏତାଲିନ୍ କୀଷ୍ଟ॰ ଉନିଟ୍  ମାପୃନେ ରିସାଟୁକ୍ ଏ॰ଗିଟ୍ ପେରିନ୍ ରକ୍ୟା ପାୟ୍ଏରି॰ କାର୍ ।
\v 10 ନାଦି॰ କି ଆମ୍ ଏରେ ବେଲ୍ ସତ୍ରୁ ମାଟମ୍,  ମାପୃନା ଅଣ୍ତୁନେ ସିଣ୍ତି॰ ମରନ୍ ଉନିଟ୍ ମିସ୍ବିଡ୍ ଏନମ୍, ଆଟେକଡ୍ ଇଦ୍ ଅଦିକ୍ ନିସ୍ଚିତ୍ ଜେ, ଆମ୍ ଗୁଲ୍ ମିସ୍ଏରି ଅଣ୍ତୁନେ ଜିୱେ ଉନିଟ୍ ଉଦାର୍ ପାୟ୍ ଏରି॰ କାର୍ ।
\v 11 ୱାୟ୍କେ ଆଦ୍ ମାନା, ମାତର୍ ଆମ୍  ମାପୃ॰ ପେଲ୍ ନିଜେଟେ ପର୍ବୁ ଯୀଶୁ କୀଷ୍ଟନା ଆମ୍ ଗୁଲ୍ ଇଣ୍ତି ମିସ୍ ଏରିମାୟାମ୍, ଯୀଶୁ॰ ଉନିଟ୍ ଆମ୍ ଗୁଲ୍  ମାପୃ॰ ପେଲ୍ କିର୍ଦେ କେଗିଦାମ୍ ।
\v 12 ଏରେ ୱାଡିନ୍ ଉକୁର୍ ଲକୁ॰ ଉନିଟ୍ ପାପ୍ ଆରେ ପାପ୍ ଉନିଟ୍ ମରନ୍ ଜଗତୁନ୍ ୱାନେ, ଆରେ ଆୟ୍ ୱାଡିନ୍ ପାଟିନ୍ ଲକୁ॰ ପେଲ୍ ଗଟ୍ଏନେ, ଏନାଦି॰ କି ପାଟିନ୍ ଲକ୍ ପାପ୍ କେନର୍ ।
\v 13 ଏନାଦି॰ ବେବସ୍ତା ସିଗି॰ ଆଗାଡି ପାପ୍ ଜଗତୁନ୍ ମାଟେ, ମାତର୍ ବେବସ୍ତା ମାନାକଡ୍ ପାପୁ॰ ଏଜା ଏରା ।
\v 14 ଏ॰ଗଡ୍ ମେନ୍ ମରନ୍ ଆଦମୁ॰ ପେଲ୍‍ଟୁକ୍ ପାତି ମସା॰ ଆରେକ୍ ଚାଲାକିନେ, ଅରୁ॰ ତାନିର୍ ଆଦମ୍ କେୟଣ୍ତି ୱାଡିଟେ ପାପ୍ କେୟା ଲକୁ॰ ପେଲ୍ ମେନ୍ ମରନ୍ ଚାଲାକିନେ । ଏଣ୍ଡ୍ କି ୱାରି॰ ମାଟେ ଅଣ୍ତୁନେ ପ୍ରତି ରୁପ୍ ମାଟଣ୍ଡ୍ ଆଦମ୍ ।
\v 15 ମାତର୍ ବର୍ଦାନ୍ ଅପରାଦି॰ ସମାନ୍ ମାନା, ଏନାଦି॰ କି ଏରେ ବେଲ୍ ଉକୁର୍ ଲକ୍ନେ ଅପରାଦି॰ ପାୟିଟ୍ ପେ॰ଗୁର୍ତୁଲ୍ ସାୟି ସେୟର୍, ଆଟେକଡ୍ ଯୀଶୁ॰ ପେଲ୍‍ଟୁକ୍ ଏନେତ୍ ପେରିନ୍ ଅନୁଗ୍ରଦ୍ଟେ ଦାନ୍ ପେ॰ଗୁର୍ତୁଲୁ॰ ଅଦିକ୍ ପେରିନ୍ ତଣ୍ତେଟେ ।
\v 16  ମାପୃନେ ଦାନ୍ ଉକୁର୍ ଲକ୍ ପାପ୍ କେୟଣ୍ତି ୱାଡିନ୍ ମାନା । ଉକୁଟ୍ ପାପ୍ ପାୟିଟ୍ ମେନ୍ ବିଚାର୍ ଏନେ ଆରେ ଆଦିନ୍ ପେଲ୍ ଏରିଦା ଡଣ୍ଡ୍ ବ ଏରଣ୍ତି, ମାତର୍  ମାପୃ ସିୟଣ୍ତି ଦାନ୍ଟେ ପଲ୍ଏରିଦା ପେ॰ଗିଟ୍ ଅପରାଦ୍ କୁଣ୍ତେଲ୍ ଦରମ୍ ଲକ୍ ଏରି॰ ପାୟିଟ୍ ।
\v 17 ଦି ଉକୁର୍ନେ ପାପ୍ତୁନ୍ ଆୟ୍ ଉକୁରୁ॰ ଉନିଟ୍ ମରନ୍ ମେନ୍ ସାସନ୍ କେନେ, ଆଟେକଡ୍ ଏରେ ଲକ୍ ଅନୁଗ୍ର ଆରେ ଦରମ୍ଟେ ଦାନ୍ ଅଦିକ୍ ପେରିନ୍ ପାୟ୍ ଏଦାର୍, ଅର୍ ଆୟ୍ ଉକ୍ଟି ଯୀଶୁ କୀଷ୍ଟ॰ ଉନିଟ୍ ଆରେ ଅଦିକ୍ ଜିୱେନ୍ ରାଜ୍ୟ ଚାଲାତାର୍ ।
\v 18 ଏରେ ୱାଡିନ୍ ଉକୁର୍ନେ ଅଦରମ୍ଟେ ପଲ୍ ଏରିଦା ପାଟିନ୍ ଲକୁ॰ ପାୟିଟ୍ ଡଣ୍ଡ୍ ବ ଏରଣ୍ତି, ଆୟ୍ ୱାଡିନ୍ ଉକୁର୍ନେ ଦରମ୍ କାମେଟେ ପଲ୍ ଏରିଦା ପାଟିନ୍ ନର୍ ଲକ୍ ଦରମ୍ ଲକ୍ ଏଞ୍ଜି ଏଜା ଏରି॰, ଏରେଦ୍ କି ପାଟିନ୍ ଲକୁ॰ ପାୟିଟ୍ ଜିୱେ ଇନ୍ଦ୍ରି ସିମାୟା ।
\v 19 ଏନାଦି॰ କି ଉକୁର୍ ଆଗିୟା ମାନ୍ ଏରା ପାୟିଟ୍ ପେ॰ଗୁର୍ତୁଲ୍ ପାପି ଏନର୍, ଆୟ୍ ୱାଡିନ୍ ଉକୁର୍ ଆଗିୟା ମାନ୍ ଏତାଲିନ୍ ପେ॰ଗୁର୍ତୁଲ୍ ଦରମ୍ ଲକ୍ ଏଦାର୍ ।
\v 20 ନିୟମ୍ ୱାତାଲିନ୍ ପାପ୍ ସାନ୍ଦି ସେନ୍ତାଲିନ୍ ଅନୁଗ୍ର ଅଦିକ୍ ପେରିନ୍ ସାନ୍ଦେଟେ ।
\v 21 ଏରେ ୱାଡିନ୍ ପାପ୍ ମରନ୍ତୁନ୍ ସାସନ୍ କେନେ, ଆୟ୍ ୱାଡିନ୍ ଅନୁଗ୍ର ମେନ୍ ଦରମ୍ନା ପଲାଟେ ଜିୱେ ଇନ୍ଦ୍ରି ସିଗି॰ ପାୟିଟ୍ ଆମ୍ ଗୁଲ୍ନେ ପର୍ବୁ ଯୀଶୁ କୀଷ୍ଟ ଉନିଟ୍ ସାସନ୍ କେଦା ।
\c 6
\p
\v 1 ଆଟେକଡ୍ ଆମ୍ ଗୁଲ୍ ଏନାଦ୍ ପକୁ॰ କାର୍ ? ଏନା ଆମ୍ ଅନୁଗ୍ରନ୍ ସାନ୍ଦି ସେନ୍ଦାନ୍ ଏଞ୍ଜି ପାପ୍ କେୟେଟି ମାନି॰ କାର୍ କି ?
\v 2 ଆଦ୍ ଏସେଲ୍ ମେନ୍ ଏରି॰ ମାକା । ଆମ୍ ଗୁଲ୍ ଜେ ପାପ୍ ପାୟିଟ୍ ସାୟିସେୟମ୍, ଆରେ ଆମ୍ ଗୁଲ୍ ଆୟ୍ ପାପ୍ତୁନ୍ ପିୟି॰ ଏଦା କି ?
\v 3 ଆମ୍ ଗୁଲ୍ କୀଷ୍ଟ ଯୀଶୁ॰ ପେଲ୍ ବାପ୍ତିସମ୍ ପାୟ୍ ଏରିମାୟାମ୍, ବାପ୍ତିସମ୍ନା ଅଣ୍ତୁନେ ମରନ୍ତୁନ୍ ମିସ୍ ଏରିମାୟାମ୍, ଇଦ୍ ଏନା ଇମ୍ଗୁଲ୍ ପୁନାର୍ କି ?
\v 4 ଇଦିନ୍ ପାୟିଟ୍ ଆମ୍ ଗୁଲ୍ ବାପ୍ତିସମ୍ନା ଅଣ୍ତୁନେ ମରନ୍ତୁନ୍ ବିଡ୍ଏରି ଅଣ୍ତୁନା ପେନ୍ଦୁସି ଏରି ମାୟାମ୍, ଏରେ ୱାଡିନ୍ ଆବାନେ ମଇମାନା ସାଦାନ୍ ଲକୁ॰ ପେଲ୍‍ଟୁକ୍ ସିମ୍ତୁସି ଏରିମାଟେ, ଆୟ୍ ୱାଡିନନ୍ ଆମ୍ ମେନ୍ ପୁନ୍ ଜିୱେ ପାୟ୍ଏରି ପିୟି॰ ଏଲି॰ ଏରି॰ କାର୍ ।
\v 5 ଏନାଦି॰ କି ଅଣ୍ତୁନେ ସାୟଣ୍ତି ବିସୟ୍ରେନ୍ ଇ ୱାଡିନ୍ ମିସ୍ଏଂଗଡ୍ ନିସ୍ଚୟ୍ ଅଣ୍ତୁନେ ଜିୱେ ଏରି ସିଲ୍ପଣ୍ତି ବିସୟ୍ରେନ୍ ମେନ୍ ଅଣ୍ତୁନାଟ୍ ମିସ୍ ଏଦାମ୍ ।
\v 6 ଏରେ ୱାଡିନ୍ ଆମ୍ ଗୁଲ୍ ଆରେ ପାପ୍ଚେ ଅଦିନ୍ତିନ୍ ମାନାମ୍, ଇଦିନ୍ ପାୟିଟ୍ ପାପ୍ଟେ ମେନ୍ ବିନସ୍ଟ ଏରି॰ ପାୟିଟ୍ ଆମ୍ ଗୁଲ୍ନେ ଆଗାଡିଟେ ସବାବ୍ ଅଣ୍ତୁନାଟ୍ କ୍ରୁସ୍ତୁନ୍ କଟିଏନେ ।
\v 7 ଇଦ୍ ତାନ୍ ଆମ୍ ଗୁଲ୍ ପୁୟାମ୍, ଏନାଦି॰ କି ଏର୍ ସାୟି ମାୟାର୍ ଅର୍ ପାପ୍ଟୁକ୍ ମୁକ୍ଲା ଏରିମାର୍ ।
\v 8 ଇଣ୍ତି ଜଦି ଆମ୍ ଗୁଲ୍ କୀଷ୍ଟନାଟ୍ ସାୟି ମାୟାମ୍ ଆଟେକଡ୍ ଆମ୍ ଗୁଲ୍ ବିସ୍ୱାସ୍ କେଗିଦାମ୍ ଜେ ଅଣ୍ତୁନାଟ୍ ପିୟିଦାମ୍ ।
\v 9 ଇଦ୍ ତାମ୍ ଆମ୍ ପୁୟାମ୍; କୀଷ୍ଟ ସାଦାନ୍ ଲକୁ॰ ପେଲ୍‍ଟୁକ୍ ଜିୱେ ଏରି ସିଲ୍ସି ମାୟାଣ୍ତ, ଆରେ ଏସେଲ୍ ମେନ୍ ଆରେତରେକ୍ ସାୟାଣ୍ଡ୍; ଇଣ୍ତି ଆରେ ଅଣ୍ତୁନ୍ ପୟତାନ୍ ମରନ୍ ଅଦିକାର୍ କେଗି॰ ଅଡା ।
\v 10 ଏନାଦି॰ କି ଏସେଲ୍ ଅଣ୍ଡ୍ ସାନଣ୍ଡ୍ ଆଦିନା ଅଣ୍ଡ୍ ପାପ୍ତୁନ୍ ଏକା ତରେକ୍ ପାଟିନ୍ ଦିନ୍ ପାୟିଟ୍ ସାୟି ସେୟଣ୍ଡ୍, ମାତର୍ ଅଣ୍ଡ୍ ଜିୱେ ମାଞ୍ଜି  ମାପୃ॰ ପାୟିଟ୍ ପାଟିନ୍ ଦିନ୍ ପିୟିମାଣ୍ଡ୍ ।
\v 11 ଆୟ୍ ୱାଡିନ୍ ଇମ୍ଗୁଲ୍ ମେନ୍ ନିଜେ ନିଜେଟେ ପାପ୍ ପାୟିଟ୍ ସାନର୍, ମାତର୍ କୀଷ୍ଟ ଯୀଶୁ॰ ପେଲ୍ ମାଞ୍ଜି  ମାପୃ॰ ପେଲ୍ ଜିୱେ ମାୟାମ୍ ଏଞ୍ଜି ଏଜା ଏରୁର୍ ।
\v 12 ଇଦି॰ ପାୟିଟ୍ ପାପ୍ ନିଜେଟେ ସାମଣ୍ତି ମେନ୍ତିନ୍ ସାସନ୍ କେଗି॰ ମାକା, ଆଦ୍ କେଗଡ୍ ଇମ୍ ମେନ୍ଟେ ଲାଲ୍ସା ପୁନୁର୍ କେଗିଦାର୍ ।
\v 13 ଆରେ ନିଜେଟେ ଅ॰ଗଲୁ॰ ଅଦରମ୍ଟେ ଅସ୍ତର୍ ସସ୍ତର୍ ୱାଡିନ୍ ପାପ୍ତୁନ୍ ସର୍ପାମେର୍, ମାତର୍ ନିଜେନି॰  ମାପୃ॰ ପେଲ୍ ସର୍ପାପୁର୍ ଏଟେନ୍ କି ସାଦାନ୍ ପେଲ୍‍ଟୁକ୍ ଜିୱେ ପାୟ୍ଏରିମାନ୍ ଏଞ୍ଜି ପୁଞ୍ଜି କେରିନ୍ ନିଜେଟେ ଅ॰ଗ ଦରମ୍ଟେ ଅସତର୍ ସସ୍ତର୍ ୱାଡିନ୍  ମାପୃ॰ ପେଲ୍ ସର୍ପାପୁର୍ ।
\v 14 ଆଟେଲ୍ ପାପ୍ ଇମ୍ ପେଲ୍ ସାସନ୍ କେଗି॰ ଅଡା, ଏନାଦି॰ କି ଇମ୍ଗୁଲ୍ ବେବସ୍ତାଟେ ଅଦିନ୍ତିନ୍ ମାନା । ମାତର୍ ଅନୁଗ୍ରଦ୍ଟେ ଅଦିନ୍ତିନ୍ ମାୟାର୍ ।
\v 15 ଆଟେକଡ୍ ଏଟେନ୍ ? ଆମ୍ ଗୁଲ୍ ବେବସ୍ତାଟେ ଅଦିନ୍ତିନ୍ ମାନା, ମାତର୍ ଅନୁଗ୍ରଦ୍ଟେ ଅଦିନ୍ତିନ୍ ମାୟାମ୍ ! ଇଦି॰ ପାୟିଟ୍ ଆମ୍ ଏନା ପାପ୍ କେଗି॰ କାର୍ କି ? ଆଦ୍ ଏସେଲ୍ ମେନ୍ ଏଗି॰ ମାକା ।
\v 16 ଏନା ଇମ୍ଗୁଲ୍ ପୁନା ମାନିଦାର୍ କି ଏର୍ନେ ଆଦେସ୍ ମାନ୍ ଏରି॰ ପାୟିଟ୍ ଇମ୍ଗୁଲ ନିଜେନି॰ ଦାସି॰ ସମାନ୍ ସର୍ପା ଏରିଦାର୍ ଆଟେଲ୍ ଇମ୍ଗୁଲ୍ ଅର୍ନେ ଦାସ୍ ମରନ୍ତୁନ୍ ଉୟଣ୍ତି ପାପ୍ଟେ ଦାସ୍ ମାନାକଡ୍  ମାପୃ॰ ମାନ୍ ଏରଣ୍ତି ଦାର୍ମିକତାଟେ ଦାସ୍ ।
\v 17 ଇମ୍ଗୁଲ୍ ଆଗାଡି ପାପ୍ଟେ ଦାସ୍ମାଟର୍, ଇଣ୍ତି  ମାପୃନେ ସିକ୍ୟା ଗର୍ବେନା ପାୟ୍ଏରି ମାନ୍ ଏଦାନ୍ ଲକ୍ ଇମ୍ଗୁଲ୍ ଆଦି॰ ପାୟିଟ୍  ମାପୃ॰ ଦନ୍ୟବାଦ୍ ଏକା ।
\v 18 ଆରେ ଇମ୍ଗୁଲ୍ ପାପ୍ଟୁକ୍ ମୁକ୍ଲା ଏରି ଦରମ୍ଟେ ଦାସ୍ ଏରିମାୟାର୍ ।
\v 19 ଇମ୍ଗୁଲ୍ନେ ମେନ୍ଟେ ଦୁର୍ବଲୁ॰ ସୁଡି ଆନ୍ ନର୍ ଲକୁ॰ ରିତି ଅନୁସାର୍ନା ପକୁଦାନ୍; ଇମ୍ଗୁଲ୍ ଏରେ ୱାଡିନ୍ ଦରମ୍ ମାନା ପାୟିଟ୍ ନିଜେଟେ ଅ॰ଗଲୁ॰ ଅସୁକଲ୍ ଆରେ ଦରମୁ॰ ପେଲ୍ ଦାସ୍ ୱାଡିନ୍ ସର୍ପାସି ମାଟର୍, ଆୟ୍ ୱାଡିନ୍ ଇଣ୍ତି ନିଜେ ନିଜେଟେ ଅ॰ଗଲୁ॰ ସୁକଲ୍ ଏରି॰ ପାୟିଟ୍ ଦରମୁ॰ ପେଲ୍ ଦାସ୍ ୱାଡିନ୍ ସର୍ପାସିୟୁର୍ ।
\v 20 ଏନାଦି॰ କି ଏରେ ବେଲ୍ ଇମ୍ଗୁଲ୍ ପାପ୍ଟେ ଦାସ୍ ମାଟର୍, ଆଟେଲ୍ ଦରମ୍ ବିସୟ୍ରେନ୍ ପେରିନ୍ ସ୍ୱାଦିନ୍ ମାଟର୍ ।
\v 21 ଆଟେକଡ୍ ଆୟ୍ବେଲ୍ ଇମ୍ଗୁଲ୍ନେ ଏନା ପଲ୍ମାଟେ, ଆୟ୍ ପାଟିନ୍ ବିସୟ୍ରେନ୍ ଇମ୍ଗୁଲ୍ ଇଣ୍ତି ଲାଜ୍ ଏରିଦାର୍, ଏନାଦି॰ କି ଆଦିନେ ପଲ୍ ମରନ୍ ।
\v 22 ମାତର୍ ଇଣ୍ତି ପାପ୍ଟୁକ୍ ମୁକ୍ଲା ଏରି ଆରେ  ମାପୃନେ ଦାସ୍ ଏତାଲିନ୍ ଇମ୍ଗୁଲ୍ ସୁକଲ୍ଟେ ପଲ୍ ପାୟ୍ଏରିଦାର୍, ଆରେ ଇମାଟେ ପଲ୍ ପଲାଟେ ଜିୱେ ।
\v 23 ଏନାଦି॰ କି ପାପ୍ଟେ କୁଲି ମରନ୍, ମାତର୍  ମାପୃନେ ବର୍ଦାନ୍ ଆମ୍ ଗୁଲ୍ନେ ପର୍ବୁ କୀଷ୍ଟ ଯୀଶୁ॰ ପେଲ୍ ପଲାଟେ ପିୟିକିର୍ ।
\c 7
\p
\v 1 ଏ ବାୟିତିଲ୍, ଇଦ୍ ଇମ୍ଗୁଲ୍ ଏନା ପୁନାର୍ କି; ଆନ୍ ବେବସ୍ତା ପୁନଣ୍ତି ଲକୁ॰ ପକୁଦାନ୍ ଜେ, ନର୍ ଲକ୍ ଏରେ ଆରେକ୍ ଜିୱେ ସେୟ୍ଦାର୍, ଆୟ୍ ଆରେକ୍ ଅଣ୍ତୁ॰ ପେଲ୍ ବେବସ୍ତାଟେ ଅଦିକାର୍ ସେୟ୍ଦା ?
\v 2 ଏନାଦି॰ କି ମାଗିଣ୍ଡ୍ ଏରେ ଆରେକ୍ ଜିୱେ ସେୟ୍ଦାଣ୍ଡ୍, ଆୟ୍ ଆରେକ୍ ଆୟାଲ୍ ମାଗିଣ୍ତି॰ ପେଲ୍ ବେବସ୍ତାଟେ ବନ୍ଦନ୍ତୁନ୍ ସେୟ୍ଦା, ମାତର୍ ମାଗିଣ୍ଡ୍ ସାୟି ସେନ୍ଗଡ୍ ଆୟାଲ୍ ମାଗିଣ୍ଡ୍ନେ ବନ୍ଦନ୍ଟୁକ୍ ମୁକ୍ଲା ଏଦା ।
\v 3 ଇଦି॰ ପାୟିଟ୍ ମାଗିଣ୍ଡ୍ ପିୟି ମାନ୍ବେଲ୍ ଆୟାଲ୍ ଜଦି ୱେନ୍ ମାଗିଣ୍ଡ୍ନା ଅଦୁର୍ ଏଦା ଆଟେକଡ୍ ଆଦି॰ ଦାରିଟେ ଏଞ୍ଜି ପକିଏଦା; ମାତର୍ ମାଗିଣ୍ଡ୍ ଜଦି ସାୟି ସେୟାଣ୍ଡ୍ ଆଟେକଡ୍ ଆୟାଲ୍ ବେବସ୍ତା ବନ୍ଦନ୍ଟୁକ୍ ମୁକ୍ଲା ଏଦା ଆରେ ୱେନ୍ ମାଗିଣ୍ଡ୍ନା ଜଦି ଆଦ୍ ଅଦୁର୍ ଏଦା ଆଟେକଡ୍ ଆଦି॰ ଦାରିନି ଏଞ୍ଜି ପକାର୍ ।
\v 4 ଆଦି॰ ଏ ଆନେ ବାୟିତିଲ୍ କୀଷ୍ଟନେ ମେନ୍ନା ଇମ୍ଗୁଲ୍ ମେନ୍ ବେବସ୍ତାନ୍ ସାୟି ମାୟାର୍, ଇମ୍ଗୁଲ୍  ମାପୃ॰ ଉଦେସ୍ରେନ୍ ପଲ୍ ପାତି॰ ପାୟିଟ୍ ମରନ୍ଟୁକ୍ ଜିୱେ ଏରି ସିଲ୍ପାକ୍ କୀଷ୍ଟନା ମିସ୍ତେନ୍ ଉକ୍ଟି ଏରିମାର୍ ।
\v 5 ଏନାଦି॰ କି ଏରେ ବେଲ୍ ଆମ୍ ଗୁଲ୍ ମେନ୍ଟେ ଲାଲ୍ସାନ୍ ଅଦିନ୍ତିନ୍ ମାଟମ୍, ଆଟେଲ୍ ବେବସ୍ତାନା ପାପ୍ କେୟଣ୍ତି ଲାଲ୍ସା ପାୟିଟ୍ ଆମ୍ ଗୁଲ୍ନେ ଅ॰ଗଲୁ॰ ପେଲ୍ ମରନ୍ଟେ ପଲ୍ ଲିଗି॰ ପାୟିଟ୍ କାମେ କେଗିନେ ।
\v 6 ମାତର୍ ଆମ୍ ଏରେ ବେବସ୍ତାନା କାଟିଏରି ମାଟମ୍ ଆମାନ୍ ସାୟି କେରିନ୍ ଆମ୍ ଗୁଲ୍ ଇଣ୍ତି ବେବସ୍ତାଟୁକ୍ ମୁଲ୍କା ଏରି ମାୟାମ୍; ଆରେ ଆମ୍ ଲେକା ଏରଣ୍ତି ଏଟେଦ୍ଟେ ବିଦିଲ୍ ଅନୁସାର୍ନା ମାନା, ମାତର୍ ସୁକଲ୍ ଆତ୍ମାଟେ ପୁନ୍ ବିଦି ଅନୁସାର୍ନା ସେବା କେଗିଦାମ୍ ।
\v 7 ଆଟେକଡ୍ ଆମ୍ ଏନା ଏନି॰ କାର୍ ? ଆଦ୍ ଏସେଲ୍ ମେନ୍ ଏରି॰ ମାକା । ବେବସ୍ତା ମାନାକଡ୍ ଆନ୍ ପାପୁ॰ ପୁନୁ॰ ଅଡୁଟନ୍ ମେନ୍, ଏନାଦି॰ କି ବେବସ୍ତା, ଏଞ୍ଜି ପକାକଡ୍ ଆନ୍ ଲାଲ୍ସାଟେ ବିସୟ୍ ପାପ୍ ଏଞ୍ଜି ପୁନୁ॰ ଅଡୁଟନ୍ ମେନ୍ ।
\v 8 ମାତର୍ ପାପ୍ ଇ ଆଦେସ୍ ଉନିଟ୍ ସୁଜ ପାୟ୍ଏରି ଆନ୍ ପେଲ୍ ୱେନ୍ ୱେନ୍ ପର୍କାର୍ଟେ ଲାଲ୍ସା ଜାତ୍ କେନେ; ଏନାଦି॰ କି ବେବସ୍ତା ମାନାକଡ୍ ପାପ୍ ସାନେ ।
\v 9 ଆରେ ଆନ୍ ନିଜେନ୍ ଆଗାଡି ବେବସ୍ତା ମାନାୟେ॰ ପିୟି ମାଟନ୍ ଏରେ ବେଲ୍ ଆଦେସ୍ ୱାନେ ଆଟେଲ୍ ପାପ୍ ଜିୱେ ଏରି ସିଲ୍ତେ ଆରେ ଆନ୍ ସାୟି ସେୟନ୍;
\v 10 ଆନ୍ ସୁଡେନ୍ ଜେ ଜିୱେ ଇନ୍ଦ୍ରଣ୍ତି ଆଦେସ୍ ମରନ୍ଟେ ଏଞ୍ଜି ତଟ୍ସି ଏନେ ।
\v 11 ଏନାଦି॰ କି ପାପ୍ ଆଗିୟା ଉନିଟ୍ ସୁଜ ପାୟ୍ଏରି ଆନୁ॰ ନାଡାତେ ଆରେ ଆଦିନା ଆନୁ॰ ଆଟିକାରେଟେ ।
\v 12 ଇଦି॰ ପାୟିଟ୍ ବେବସ୍ତା ସୁକଲ୍ ଆରେ ଆଗିୟା ମେନ୍ ସୁକଲ୍, ଆରେ ସିଦ୍ ଆରେ ନିୟା ।
\v 13 ଆଟେକଡ୍ ଏନାଦ୍ ନିୟା, ଆଦ୍ ଏନା ଆନ୍ ପାୟିଟ୍ ସାୟଣ୍ତି ଏନେ କି ? ମୁଲ୍କେନ୍ ଏରି॰ ମାକା ! ଏନାଦ୍ ପାପ୍ ଏଞ୍ଜି ଏତାକି॰ ଏଦା ଆରେ  ମାପୃନେ ଆଗିୟା ଅନୁସାର୍ନା ଆଦ୍ ପୁରା ପୁରୁନ୍ ପାପ୍ ଏଞ୍ଜି ତଟ୍ସି ଏଦା, ଆଦି॰ ପାୟିଟ୍ ଏନାଦ୍ ନିୟା ଆଦ୍ ଉୟିକେରିନ୍ ପାପ୍ ଆନ୍ ପେଲ୍ ମରନ୍ ଗଟାତେ ।
\v 14 ଏନାଦି॰ କି ଆମ୍ ପୁୟାନ୍ ଜେ, ବେବସ୍ତା ଆତ୍ମିକ୍ ମାତର୍ ଆନ୍ ଆତ୍ମିକ୍ଟନ୍ ଏରାନ୍ ପାପ୍ନେ ୱିଡିଏରାକ୍ ଦାସ୍ ।
\v 15 ଆଦି॰ ପାୟିଟ୍ ଏନାଦ୍ ଆନ୍ କେଗିଦାନ୍ ଆଦ୍ ବୁଜ୍ ଏରି॰ ଅଡା ଏରିଦାନ୍, ଏନାଦି॰ କି ଆନ୍ ଏନାଦ୍, କେଗି॰ ଇଚା କେଗିଦାନ୍ ଆଦ୍ କେଗି॰ ଅଡା ମାନ୍ଦାନ୍ ମାତର୍ ଏନାଦ୍ ଆନ୍ ଗୁର୍ନା କେଗିଦାନ୍ ଆଦି କେଗିଦାନ୍ ।
\v 16 ମାତର୍ ଜଦି ଆନ୍ ଏରେଦ୍ ଇଚା କେୟାନ୍ ଆଦ୍ ଜଦି କେଦାନ୍, ଆଟେକଡ୍ ବେବସ୍ତା ନିୟାଟେ ଏଞ୍ଜି ଆନ୍ ରାଜି ଏରିଦାନ୍ ।
\v 17 ଆନ୍ ଆରେ ଆଦ୍ କେୟାନ୍ ମାତର୍ ଆନ୍ ପେଲ୍ ବାସେ ଏରଣ୍ତି ପାପ୍ ଆଦ୍ କେଗିଦା
\v 18 ଏନାଦି॰ କି ଇଦ୍ ଆନ୍ ପୁୟାନ୍, ଆନ୍ ପେଲ୍, ଆନେ ପାପ ସବାବ୍ ରେନ୍ ଏନା ମେନ୍ ନିୟାଟେ ବିସୟ୍ ବାସେ ଏରା । ଇଚାତାନ୍ ଆନ୍ ପେଲ୍ ମାୟା, ମାତର୍ ଏନାଦ୍ ନିୟା ଆଦ୍ କେଗି॰ ପାୟିଟ୍ ଆନ୍ ଅଡାନ୍ ।
\v 19 ଏନାଦି॰ କି ଏରେ ନିୟାଟେ କାମେ କେଗି॰ ଆନ୍ ଇଚା କେଦାନ୍ ଆଦ୍ କେଗି॰ ଅଡା ଏରିଦାନ୍, ମାତର୍ ଏରେ ଉୟାଟେ କାମେ କେଗି॰ ପାୟିଟ୍ ଆନ୍ ଇଚା କେୟାନ୍ ଆଦି କେଗିଦାନ୍ ।
\v 20 ମାତର୍ ଆନ୍ ଏନାଦ୍ ଇଚା କେୟାନ୍ ଆଦି ଜଦି କେଦାନ୍ ଆଟେକଡ୍ ଆନ୍ ନିଜେନ୍ ଆଦ୍ କେୟାନ୍; ମାତର୍ ଆନ୍ ପେଲ୍ ବାସେ ଏରି ମାନଣ୍ତି ପାପ୍ ଆଦ୍ କେଗିଦା ।
\v 21 ଆଟେକଡ୍ ଆନ୍ ପେଲ୍ ଇ ବେବସ୍ତାମାୟା ଏଞ୍ଜି ପୁୟାନ୍ ଜଦି ଆନ୍ ନିୟାଟେ କାମେ କେଗି॰ ଇଚା କେଗିଦାନ୍, ମାତର୍ ପାପ ଆନ୍ ପେଲ୍ ମାୟା ।
\v 22 ଏନାଦି॰ କି ଆନ୍ ତାଦିର୍ଟେ ଆତ୍ମା  ମାପୃନେ ବେବସ୍ତାନ୍ କିର୍ଦେ କେଗିଦା ।
\v 23 ମାତର୍ ଆନୁ॰ ନିଜେଟେ ଅ॰ଗନ୍ ଉକୁଟ୍ ୱେନେଲ୍ଟେ ବେବସ୍ତା ସୁଡେନ୍, ଆଦ୍ ଆନେ ମନ୍ଟେ ବେବସ୍ତାନ୍ ବିରଦ୍ରେନ୍ ଜୁଦ୍ କେୟେଟି ସେୟ୍ଦା, ଆରେ ପାପ୍ଟେ ବେବସ୍ତା ଆନେ ଅ॰ଗତୁନ୍ କାମେ କେଗିଦା ଆରେ ଆଦ୍ ଆନୁ॰ ବନ୍ଦି କେୟି କାରିଦା ।
\v 24 କିର୍ଦେ ମାନା ଲକ୍ ଜେ ଆନ୍, ଆନୁ॰ ଇ ମରନ୍ଟେ ମେନ୍ଟୁକ୍ ଏର୍ ଉଦାର୍ କେଗି॰ ଅଡତାର୍ ?
\v 25 ଆମ୍ ଗୁଲ୍ନେ ପର୍ବୁ ଯୀଶୁ କୀଷ୍ଟ॰ ପିଦିର୍ନା  ମାପୃନେ ଦନ୍ୟବାଦ୍ ଏକା, ଏରେ ୱାଡିନ୍ ଆନେ ମନ୍ତାନିର୍ ଆନ୍ ନିଜେନ୍ ନିଜେଟେ ମନ୍ତୁନ୍  ମାପୃନେ ବେବସ୍ତାଟେ ଦାସ୍ ଏରିମାନ୍, ମାତର୍ ମେନ୍ଟେ ସବାବ୍ ନା ପାପ୍ ବେବସ୍ତାଟେ ଦାସ୍ ଏରିମାନ୍ ।
\c 8
\p
\v 1 ଇଣ୍ତି ଏରେ ଲକ୍ କୀଷ୍ଟ ଯୀଶୁ॰ ପେଲ୍ ମାୟାର୍, ଅରୁ॰ ପେଲ୍ ଏନା ମେନ୍ ଡଣ୍ଡ୍ଟେ ବିଚାର୍ ମାନା ।
\v 2 ନାଦି॰ କି ଜିୱେଟେ ଆତ୍ମାନେ ବେବସ୍ତା କୀଷ୍ଟ ଯୀଶୁ॰ ପେଲ୍ ଇମୁ॰ ପାପ୍ ଆରେ ମରନ୍ଟେ ବେବସ୍ତାଟୁକ୍ ମୁକ୍ଲାସି ମାୟା ।
\v 3 ଏରେ ୱାଡିନ୍ ମେନି॰ ପାୟିଟ୍ ଦୁର୍ବଲ୍ ଏତାଲିନ୍ ବେବସ୍ତା ଆଦ୍ କେଗି॰ ଅଡୁଟେ, ଆୟ୍ କାମେ॰  ମାପୃ କେନେ; ନିଜେଟେ ସିଣ୍ତି॰ ପାପ୍ଟେ ମେନ୍ରୁପ୍ନା ପାପୁ॰ ପାୟିଟ୍ ବଲିଦାନ୍ ଏରି॰ ପୁର୍ତିନ୍ ସୟ୍ ସି ମେନ୍ନା ପାପୁ॰ ବଲି ଏରିସେୟଣ୍ଡ୍ ।
\v 4 ଏରେ ୱାଡିନ୍ ମେନ୍ଟେ ଏନାଆଚରନ୍ କେୟାୟେ॰ ଆତ୍ମାଟେ ଏନା ଆଚରନ କେଗିଦାମ୍ ଜେ ଆମ୍ ଗୁଲ୍; ଆମ୍ ଗୁଲୁ॰ ପାୟିଟ୍ ବେବସ୍ତାଟେ ଦରମ୍ ବିଦି ସପଲ୍ ଏନେ ।
\v 5 ଏନାଦି॰ କି ମେନ୍ଟେ ଲାଲ୍ସା ଅନୁସାର୍ନା ମାନଣ୍ତି ଲକ୍ ମେନ୍ଟେ ବିସୟ୍ତୁନ୍ ମନ୍ ସିଦାର୍, ମାତର୍ ଏରେ ଲକ୍ ଆତ୍ମାଟେ ଏନାଆୟ୍ ଲକ୍ ଆତ୍ମାଟେ ବିସୟ୍ରେନ୍ ମନ୍ ସିଦାର୍ ।
\v 6 ଏନାଦି॰ କି ମେନ୍ ତିନ୍ ମନ୍ସିଗଡ୍ ମରନ୍ ମାୟା, ମାତର୍ ଆତ୍ମାନ୍ ମନ୍ ସିଗଡ୍ ଜିୱେ ଆରେ ସାନ୍ତି ମାୟା ।
\v 7 ନାଦି॰ କି ମେନ୍ଟେ ମନ୍ତାନ୍  ମାପୃ॰ ବିରଦ୍ରେନ୍ ସତ୍ରୁ; ଆଦ୍  ମାପୃନେ ବେବସ୍ତା ଅଦିନ୍ତିନ୍ ମାନା ଆରେ ଅଦିନ୍ତିନ୍ ଏରି॰ ମେନ୍ ଅଡା ।
\v 8 ଏରେ ଲକ୍ ମେନ୍ଟେ ଅଦିନ୍ତିନ୍ ମାୟାର୍ ଅର୍  ମାପୃନେ କିର୍ଦେଟେ ବଡ୍ନା ଏରି॰ ଅଡାର୍ ।
\v 9 ମାତର୍  ମାପୃନେ ଆତ୍ମା ଜଦି ଇମ୍ଗୁଲୁ॰ ପେଲ୍ ବାସେ ଏଦା, ଆଟେଲ୍କଡ୍ ଇମ୍ଗୁଲ୍ ମେନ୍ଟେ ଅଦିନ୍ତିନ୍ ମାନାର୍ ମାତର୍ ଆତ୍ମାଟେ ଅଦିନ୍ତିନ୍ ମାୟାର୍ । ଜଦି ଏର୍ କୀଷ୍ଟନେ ଆତ୍ମା ପାୟ୍ ଏରାର୍ ଆଟେକଡ୍ ଅର୍ କୀଷ୍ଟ॰ ଲକ୍ ଏରାର୍ ।
\v 10 ମାତର୍ ଜଦି କୀଷ୍ଟ ଇମ୍ଗୁଲୁ॰ ପେଲ୍ ସେୟ୍ଦାଣ୍ଡ୍, ଆଟେକଡ୍ ସରିର୍ ପାପ୍ ପାୟିଟ୍ ସାୟି ମାୟା, ମାତର୍ ଆତ୍ମା ଦରମୁ॰ ପାୟିଟ୍ ପିୟି ମାୟା ।
\v 11 ଆରେ ଏର୍ ସାଦାନ୍ ଲକୁ॰ ପେଲ୍‍ଟୁକ୍ ଯୀଶୁ॰ ସିଣ୍ତୁତଣ୍ଡ୍ ଅଣ୍ତୁନେ ଆତ୍ମା ଜଦି ଇମ୍ଗୁଲୁ॰ ପେଲ୍ ବାସେ ଏଦା, ଆଟେକଡ୍ ଏଣ୍ଡ୍ ଯୀଶୁ॰ ସାଦାନ୍ ଲକୁ॰ ପେଲ୍‍ଟୁକ୍ ସିଣ୍ତୁତଣ୍ଡ୍ ଅଣ୍ଡ୍ ଇମ୍ ପେଲ୍ ବାସେ ଏରଣ୍ତି ନିଜେଟେ ଆତ୍ମାନା ଇମେ ମରନ୍ଟେ ମେନି॰ ମେନ୍ ଜିୱେ କେଦାଣ୍ଡ୍ ।
\v 12 ଆଦିନ୍ ପାୟିଟ୍ ଏ ବାୟି ଲକ୍ ଆମ୍ଗଲ୍ ରୁନି; ମାତର୍ ମେନ୍ଟେ ଏତ୍ ଆନୁସାର୍ନା ପିୟି॰ ପାୟିଟ୍ ମେନ୍ତିନ୍ ମାନା ।
\v 13 ଏନାଦି॰ କି ଜଦି ଇମ୍ଗୁଲ୍ ମେନ୍ଟେ ଏତ୍ ଅନୁସାର୍ନା ପିୟିଦାର୍, ଆଟେକଡ୍ ଇମୁ॰ ସାଗି॰ ପାର୍ଦା, ମାତର୍ ଜଦି ଆତ୍ମା॰ ପାୟିଟ୍ ମେନ୍ଟେ ପାଟିଟେ କାମେ ସାୟୁକଡ୍ ଇମ୍ଗୁଲ୍ ଜିୱେ ସେୟ୍ଦାର୍ ।
\v 14 ଏନାଦି॰ କି ଏରେ ଲକ୍  ମାପୃ॰ ଆତ୍ମା ଇଚା ଅନୁସାର୍ନା ତାକିଦାର୍, ଅର୍  ମାପୃନେ ସିଣ୍ତିଲ୍ ।
\v 15 ଏନାଦି॰ କି ଇମ୍ଗୁଲ୍ ଆରେତରେକ୍ ନାର୍ସି॰ ପାୟିଟ୍ ଦାସ୍ଟେ ଆତ୍ମା ପାୟ୍ ଏରାର୍, ମାତର୍ ସିଣ୍ତି॰ ସମାନ୍  ମାପୃନ୍ ଆତ୍ମା ପାୟ୍ଏରିମାର୍; ଏରୁ॰ କି ଆମ୍ ଏ ଆବ୍ବା, ଏ ଆପେ ଏଞ୍ଜି ଅର୍ଗୁଦାମ୍ ।
\v 16  ମାପୃନ୍ ଆତ୍ମା ନିଜେନ୍ ଆମ୍ ଗୁଲ୍ନେ ଆତ୍ମାନ୍ ମିସ୍ ଏରି ସାକ୍ୟ ସିଗିଦା କି ଆମ୍  ମାପୃନେ ସିଣ୍ତିଲ୍ ଏଞ୍ଜି ।
\v 17 ଆରେ ଜଦି ଆମ୍ ସିଣ୍ତିଲ୍ ଆଟେକଡ୍ ଉଲେ ତିନାକର୍ ମେନ୍, ଆମ୍ ଗୁଲ୍ ଅଣ୍ତୁନାଟ୍ ଦୁକ୍ ବ ଏଂଗଡ୍ ଏଣ୍ତୁନାଟ୍ ଗଉରବ୍ ମେନ୍ ପାୟ୍ଏଦାମ୍, ଆଟେଲ୍  ମାପୃନେ ଉଲେ ତିନାକର୍ ଆରେ କୀଷ୍ଟନା ଉଲେ ତିନାକର୍ ।
\v 18 ଏନାଦି॰ କି ଆନ୍ ମନେନ୍ କେଗିଦାନ୍ ଏରେ ଗଉରବ୍ ଆମ୍ ପେଲ୍ ପର୍କାସ୍ ଏଦା ଆଦି॰ ତୁଲ୍ନା କେଗଡ୍ ଇ ବେଲାଟେ ଦୁକ୍ ବ ଏରଣ୍ତି ଏନାଦ୍ ମେନ୍ ମାନା ।
\v 19 ଆଦି॰ ପାଟିନ୍ ସ୍ରୁସ୍ଟି  ମାପୃନେ ସିଣ୍ତିଲି॰ ତଟ୍ସି ଏରି॰ ପାୟିଟ୍ ଏକାମ୍ କାସି ମାୟା।
\v 20 ଏନାଦି॰ କି ସ୍ରୁସ୍ଟି ସୁନ୍କେ ପଲିୟା ଏନେ, ଆଦିନେ ନିଜେଟେ ଇଚାରେନ୍ ମାନା ମାତର୍ ଏର୍ ଆଦିନ୍ ଅଦିନ୍ତିନ୍ କେନର୍ ଅଣ୍ତୁନ୍ ଇଚାନା;
\v 21 ଆରେ ପାଟିନ୍ ସ୍ରୁସ୍ଟି ନିଜେନ୍ ମେନ୍ ଇ ଅସାନା ମରନ୍ ଆରେ ବିନସ୍ଟ ଏଦାନ୍ ପେଲ୍‍ଟୁକ୍ ମୁକ୍ଲା ଏରି  ମାପୃନେ ସିଣ୍ତିଲ୍ନେ ମଇମାଟେ ସୁୱାଦିନ୍ ପାୟ୍ଏଦାର୍ ।
\v 22 ଆନାଦି॰ କି ଆମ୍ ଗୁଲ୍ ପୁନୁଦାମ୍ ଜେ, ପାଟିନ୍ ସ୍ରୁସ୍ଟି ଇନେନ୍ ଆରେକ୍ ମିସ୍ ଏରି ଜନମ୍ ବେଲ୍ଟେ ବେଦ୍ନା ଦୁକାନା ରଦନ୍ କେଗିଦା ।
\v 23 ଆରେ ୱାୟ୍କେ ଇ ସ୍ରୁସ୍ଟି ମାନା, ମାତର୍ ଆମ୍ ଗୁଲ୍ ପର୍ତୁମ୍ଟେ ପଲ୍ ୱାଡିନ୍  ମାପୃନ୍ ଆତ୍ମା ପାୟ୍ଏରି ମାୟାମ୍, ଆମ୍ ଗୁଲ୍ ନିଜେନି॰ ମେନ୍ ଅଣ୍ତୁନେ ସିଣ୍ଡ୍; ନିଜେନ୍ ନିଜେଟେ ମେନି॰ ମୁକ୍ତି ପାୟିଟ୍ କାସି କାସି ନିଜେନ୍ ନିଜେନି॰ ରଦନ୍ କେଗିଦାମ୍ ।
\v 24 ଏନାଦି॰ କି ଅସାନା ଆମ୍ ଗୁଲ୍ ଉଦାର୍ ପାୟ୍ଏରି ମାୟାମ୍, ମାତର୍ ଆସା ଏରେଦ୍ କି ତଟ୍ସି ଏରିଦା ଆଦ୍ ଆସା ଏରା, ଏନାଦି॰ କି ଉକୁର୍ ଏନାଦ୍ ସୁଡୁଦାଣ୍ଡ୍ ଆୟ୍ ଦିନ୍ସୁନ୍ ଏନାଦି॰ ଆରେ ଅଣ୍ଡ୍ ଆସା ଏରିଦାଣ୍ଡ୍ ।
\v 25 ମାତର୍ ଜଦି ଆମ୍ ଗୁଲ୍ ସୁଡାୟେଟେ ଦିନ୍ସୁ॰ ଆସା ଏରିଦାମ୍ ଆଟେଲ୍ ଦରଜ୍ନା ଆଦି॰ କାସି ସେୟ୍ଦାମ୍ ।
\v 26 ଆରେ ଆୟ୍ ୱାଡିନ୍ ସୁକଲ୍ ଆତ୍ମା ମେନ୍ ଆମ୍ ଗୁଲ୍ନେ ଦୁର୍ବଲୁ॰ ସାୟିଜ କେଦା; ଏନାଦି॰ କି ଏନାଦ୍ ପାର୍ତନା କେଗି॰ ଏଦା ଆଦ୍ ଆମ୍ ପୁନାମ୍, ମାତର୍ ସୁକଲ୍ ଆତ୍ମା ନିଜେନ୍ ଆମ୍ ପାୟିଟ୍  ମାପୃ॰ ପେଲ୍ ପାର୍ତନା କେଗିଦା । ଏଟେନ୍ କି ପାଟେନା ପକୁ॰ ଅଡା ୱାଡିଟେ ପଲେନା ।
\v 27 ଆରେ ଏଣ୍ଡ୍ ଆମ୍ ଗୁଲ୍ନେ ଗର୍ବେ॰ ପୁୟାଣ୍ଡ୍, ଅଣ୍ଡ୍ ଆତ୍ମାଟେ ଏତ୍ ଏନାଦ୍ ଆଦ୍ ପୁୟାଣ୍ଡ୍, ଏନାଦି॰ କି ଆତ୍ମା ପର୍ବୁନେ ଇଚା ଅନୁସାର୍ନା ସୁକଲ୍ ଲକ୍ଗୁଲୁ॰ ପାୟିଟ୍ ଗୁୱାର୍କିଦା ।
\v 28 ଇଦ୍ ଆମ୍ ଗୁଲ୍ ପୁୟାମ୍, ଏର୍  ମାପୃ॰ ଲାଡ୍ କେଦାର୍, ଏର୍ ଅଣ୍ତୁନେ ଇଚା ଅନୁସାର୍ନା ଅର୍ଗି ଏରି ମାୟାର୍,  ମାପୃ ପାଟିଟେ ବିସୟ୍ରେନ୍ ଆର୍ନେ ନିୟା ପାୟିଟ୍ କାମେ କେଗିଦା ।
\v 29 ଏନାଦି॰ କି ଏୟିରୁ॰  ମାପୃ ପର୍ତୁମ୍ ପୁଞ୍ଜି ମାଟଣ୍ଡ୍ ଅରୁ॰ ଅଣ୍ତୁନେ ସିଣ୍ତି॰ ରୁପ୍ ୱାଡିନ୍ ଏରି॰ ମେନ୍ କେୟି ମାୟାଣ୍ଡ୍, ଏରେ ୱାଡିନ୍ କି ଅଣ୍ଡ୍ ପେ॰ଗୁର୍ତୁଲ୍ ବାୟିତିଲି॰ ପେଲ୍ ପର୍ତୁମ୍ଟଣ୍ଡ୍ ଏରି॰ ପାୟିଟ୍ ।
\v 30 ଏରେ ଲକୁ॰  ମାପୃ ଆଗାଡିଟୁକ୍ ତିୟାର୍ କେୟି ଇରିମାଟଣ୍ଡ୍ ଅରୁ॰ ଅର୍ଗେଣ୍ଡ୍ ଆରେ ଅର୍ଗି ଏରଣ୍ତି ଲକୁ॰ ଦରମ୍ଟେ ଲକ୍ ଏଞ୍ଜି ଏଜାତଣ୍ଡ୍, ଆରେ ଏୟିରୁ॰ ଦରମ୍ ଲକ୍ ଏଞ୍ଜି ଏଜାତଣ୍ଡ୍ ଅରୁ॰ ଗଉରବ୍ କେନଣ୍ଡ୍ ।
\v 31 ଇଣ୍ତି ଆମ୍ ଗୁଲ୍ ଇ ବିସୟ୍ରେନ୍ ଏନାଦ୍ ପକୁ॰ ? ଜଦି  ମାପୃ ଆମ୍ ପା॰ଗିଟ୍; ଆଟେକଡ୍ ଆମୁ॰ ବିରଦି ଏରଣ୍ତି ?
\v 32 ଏୟିଣ୍ଡ୍ କି ନିଜେଟେ ସିଣ୍ତି॰ ମେନ୍ ପାତି ଇରୁଟଣ୍ଡ୍, ମାତର୍ ଆମ୍ ପାଟିନ୍ ଲକୁ॰ ପାୟିଟ୍ ଅଣ୍ତୁ॰ ସର୍ପାସି ସିନଣ୍ଡ୍, ଆଟେକଡ୍  ମାପୃ ସିଣ୍ଡ୍ନାଟ୍ ପାଟିଟେ ବିସୟ୍ ଆମ୍ ଗୁଲୁ॰ ଅନୁଗ୍ରନା ଦାନ୍ ସିଗି॰ ଅଡାଣ୍ଡ୍ କି ?
\v 33  ମାପୃନ୍ ପାୟିଟ୍ ଆସ୍କି ଏରଣ୍ତି ଲକୁ॰ ବିରଦ୍ରେନ୍ ଏଣ୍ଡ୍ ଦସ୍ କାଟ୍ଦାଣ୍ଡ୍ ?  ମାପୃ ତାନ୍ ଅରୁ॰ ଦରମ୍ଟେ ଲକ୍ ଏଞ୍ଜି ଏଜାତାଣ୍ଡ୍ । ଆଟେକଡ୍ ଏଣ୍ଡ୍ ଦସ୍ କାଟ୍ଦାଣ୍ଡ୍ ?
\v 34 କୀଷ୍ଟ ଯୀଶୁତାନ୍ ସାୟି ସେୟଣ୍ଡ୍, ଆରେ ଅଣ୍ଡ୍ ସାଦାନ୍ ପେଲ୍‍ଟୁକ୍ ଜିୱେ ଏରି ସିଲ୍ତଣ୍ଡ୍, ଅଣ୍ଡ୍  ମାପୃନେ ତିୟାନ୍ ପାକା ମାୟାଣ୍ଡ୍ ଆରେ ଆମ୍ ପାୟିଟ୍  ମାପୃ॰ ପେଲ୍ ନିବେଦନ୍ କେଗିଦାଣ୍ଡ୍ ।
\v 35 ଏଣ୍ଡ୍ କୀଷ୍ଟନେ ଲାଡ୍ଟୁ॰ ଆମ୍ ଗୁଲୁ॰ ୱେନେଲ୍ କେଗି॰ ଅଡ୍ତାଣ୍ଡ୍ ? ଏନା କେଲେସ୍, କି ସ॰ଗଟ୍, କି ତାଡନା, କି ଦିର୍ବିକ୍ୟ, କି ଡୁମ୍ଡା, କି ବିପଦ୍, କି କାଣ୍ତା ?
\v 36 ଏରେ ୱାଡିନ୍ ଲେକାମାୟା, "ଇନ୍ ପାୟିଟ୍ ଆମ୍ ଗୁଲ୍ ପାଟିନ୍ ଦିନ୍ କାଟୁସି ଏରିଦାମ୍, ଆମ୍ ଗୁଲ୍ କାଟି ଏରଣ୍ତି ମେଣ୍ତା ୱାଡିନ୍ ଏଜା ଏରିଦାମ୍ ।"
\v 37 ଏ॰ଗଡ୍ ମେନ୍ ଏର୍ ଆମୁ॰ ଲାଡ୍ କେନଣ୍ଡ୍ ଆୟ୍ କୀଷ୍ଟ॰ ଉନିଟ୍ ଆମ୍ ଗୁଲ୍ ଇ ପାଟିଟେ ବିସୟ୍ତୁନ୍ ପାଟିଟୁ॰ ଆଦିକ୍ ଜିନ୍ସି ମାୟାମ୍ ।
\v 38 ନାଦି॰ କି ମରନ୍ କି ଜିୱେ, ଦୁତ୍ଗୁଲ୍ କି ଆତ୍ମାଟେ ସକ୍ତି ଇଣ୍ତି କି କୁଣ୍ତେଲ୍ କି ଏନାମେନ୍ ସକ୍ତିଲ୍,
\v 39 ଉଚା ବିସୟ୍ କି ଗରିବ୍ ବିସୟ୍, ଆରେ ମାନାକଡ୍ ଏନା ମେନ୍ ତିୟାର୍ ଏରଣ୍ତି ସ୍ରୁସ୍ଟି ଦିନ୍ସୁ ଆମ୍ ଗୁଲୁ॰ ପର୍ବୁ ଯୀଶୁ କୀଷ୍ଟ॰ ଉନିଟ୍  ମାପୃନେ ଲାଡ୍ଟୁକ୍ ଏର୍ ଏସେଲ୍ ମେନ୍ ୱେନେଲ୍ କେଗି॰ ଅଡାର୍, ଇଦ୍ ଆନ୍ ନିସ୍ଚୟ୍ ପୁୟାନ୍ ।
\c 9
\p
\v 1 ଆନ୍ ଗର୍ବେନ୍ ପେରିନ୍ ଦୁକ୍ ଆରେ ପାଟିନ୍ ବେଲ୍ ବେଦ୍ନା ଦୁକା ଏରିଦା,
\v 2 ଇଦ୍ ଆନ୍ କୀଷ୍ଟ॰ ମୁୱାଟ୍ତିନ୍ ସତ୍ ପକୁଦାନ୍ ମିଚ୍ ପକାନ୍, ଆନେ ବିବେକ୍ ମେନ୍ ସୁକଲ୍ ଆତ୍ମାଟେ ସାୟିଜନା ଆନ୍ନା ଇ ସାକ୍ୟ ସିଗିଦା ।
\v 3 ଏନାଦି॰ କି ଏରେ ଲକ୍ ମେନ୍ ଅନୁସାର୍ନା ଆନେ ବନ୍ଦୁ, ଇ ୱାଡିଟେ ଆନେ ବାୟିତିଲି॰ ପାୟିଟ୍ ଆନ୍ ନିଜେନ୍ କୀଷ୍ଟ॰ ପେଲ୍‍ଟୁକ୍ ୱେନେଲ୍ ମାଞ୍ଜି  ମାପୃ॰ ପେଲ୍‍ଟୁକ୍ ଅବିସାପ୍ ପାୟ୍ ଏରି॰ ଇଚା କେନନ୍ ମେନ୍ ।
\v 4 ଅର୍ତାନ୍ ଇସ୍ରାଏଲ୍ତିନ୍; ସିଣ୍ତି॰ ଅଦିକାର୍,  ମାପୃନେ ମଇମା ଅରୁ॰ ତଟ୍ତଣ୍ଡ୍, ନିୟମ୍ଗୁଲ୍, ବେବସ୍ତା ସିଗି॰,  ମାପୃନେ ଉପାସନା ଆରେ ପାର୍ମାନ୍ଗିଲ୍ ପାଟିନ୍ ଅରୁନେଲ୍;
\v 5 ଆମେ ପିଦିର୍ ସେନାକର୍ ଆନିଦାଦିତିଲ୍ ଅରୁନ୍ ଲକ୍, ଆରେ କୀଷ୍ଟ ମେନ୍ ଅନୁସାର୍ନା ଅରୁ॰ ପେଲ୍‍ଟୁକ୍ ଜାତ୍ ଏନଣ୍ଡ୍, ଆୟ୍ ପାଟିଟୁକ୍ ପୟ୍ତାନ୍ ମାନାକ୍  ମାପୃ॰ ଜୁଗ୍ ଜୁଗ୍ ଦନ୍ୟ, ଆମେନ୍ ।
\v 6 ମାତର୍ ଏନା  ମାପୃନେ ବାକ୍ୟ ଜେ ସୁନ୍କେ ପଲିୟା ଏରିମାୟା କି ?, ଇ ୱାଡିନ୍ ମାନା । ଏନାଦି॰ କି ଇସ୍ରାଏଲ୍ ଗୁଲ୍ଟୁକ୍ ଜାତ୍ ଏରଣ୍ତି ପାଟିନ୍ ଲକ୍ ସତ୍ ରେନ୍ ଇସ୍ରାଏଲ୍ତିଲ୍ ଏରାର୍;
\v 7 ମାନାକଡ୍ ଆୟ୍ ଲକ୍ ପାଟିନ୍ ଅବ୍ରାମୁ॰ ଗୁଲ୍ଟେ ଲକ୍ ଏଦାନ୍ ପାୟିଟ୍ ସତ୍ ରେନ୍ ଅଣ୍ତୁନେ ସିଣ୍ତିଲ୍ ଏରାର୍, ମାତର୍ ଲେକା ମାୟା, "ଇସାକି॰ ପେଲ୍‍ଟୁକ୍ ଗୁଲ୍ ସାନ୍ ଦ୍ଦା" ।
\v 8 ଇମାଟେ ଅରତ୍ ଏରିଦା ଏରେ ଲକ୍ ମେନ୍ଟେ ସିଣ୍ତିଲ୍ ଆୟ୍ ଲକ୍  ମାପୃନେ ସିଣ୍ତିଲ୍ ଏରି॰ ଅଡାର୍, ମାତର୍ ପାର୍ମାନ୍ ଅନୁସାର୍ନେ ଜନମ୍ ଏରଣ୍ତି ସିଣ୍ତିଲ୍ ଅବ୍ରାମ୍ନେ ଗୁଲ୍ ଏଞ୍ଜି ଏଜା ଏଦାର୍ ।
\v 9 ଏନାଦି॰ କି ଇଦ୍ ତାନ୍ ପାର୍ମାନ୍ଟେ ବାକ୍ୟ, ଆନ୍ ପିରାଣ୍ତି॰ ଇ ବେଲେନ୍ ୱାଦାନ୍ ଆଟେଲ୍ ସାରା ଉକୁର୍ ସିଣ୍ଡ୍ ଜନମ୍ ଏଦା ।
\v 10 ଆରେ ୱାୟ୍କେ ଆଦ୍ ମାନା ମାତର୍ ରିବିକା ମେନ୍ ଉକୁର୍ ଲକ୍ନା ଏ॰ଗଡ୍ ଆମ୍ ଗୁଲ୍ନେ ଆନିଦାଦି ଇସାକି॰ ଉନିଟ୍ ଆ॰ଗେନ୍ ଏରି ଇରୁଲ୍ ସିଣ୍ତିଲ୍ ଜନମ୍ କେନେ,
\v 11 ଏରେ ବେଲ୍ ସିଣ୍ତିଲ୍ ଜନମ୍ ଏରାରି ମାଟର୍ ଆରେ ନିୟା କି ଉୟା ମୁଲ୍କେନ୍ କେୟାରି ମାଟର୍ ଆୟ୍ ବେଲ୍ କାମେ ଉନିଟ୍ ମାନ, ମାତର୍ ଅର୍ଗାକି॰ ଇଚାନା ଆରେ ଆସ୍କଣ୍ତି ଅନୁସାର୍ନା  ମାପୃନେ ଉଦେସ୍ ଏରେ ୱାଡିନ୍ ତିର୍ ଏରି ସେୟ୍ଦା,
\v 12 ଇଦି॰ ପାୟିଟ୍ ଇ ପାଟେ ରିବିକା॰ ପକି ଏରିମାଟେ, "ବେର୍ଟଣ୍ଡ୍ ପୁଟିଟଣ୍ତୁ॰ ସେବା କେଦାଣ୍ଡ୍
\v 13 ରେ ୱାଡିନ୍ ଲେକା ମାୟା, "ଜାକୁବୁ॰ ଆନ୍ ଲାଡ୍ କେନନ୍, ମାତର୍ ଏସିୟ॰ ଲାଡ୍ କେୟୁଟନ୍ ।"
\v 14 ଆଟେକଡ୍ ଆମ୍ ଗୁଲ୍ ଏନାଦ୍ ପକୁ॰ ?  ମାପୃ॰ ପେଲ୍ ଏନା ଅନିୟାୟ ମାୟା କି ? ଆଦ୍ ଏସେଲ୍ ମେନ୍ ଏରି॰ ମାକା ।
\v 15 ଏନାଦି॰ କି ଆଦ୍  ମାପୃ ମସା॰ ପକିମାଟଣ୍ଡ୍, ଏୟିରୁ॰ ପେଲ୍ ଆନ୍ ଦୟା କେଗି॰ ଇଚା ମାୟା ଅଣ୍ତୁ॰ ଆନ୍ ଦୟା କେଦାନ୍ ଆରେ ଏୟିରୁ॰ ପେଲ୍ ଆନ୍ କ୍ରୁପା କେଗି॰ ଇଚା ମାୟା ଅଣ୍ତୁ॰ ପେଲ୍ ଆନ୍ କ୍ରୁପା କେଦାନ୍ ।
\v 16 ମାତର୍ ଏୟିଣ୍ଡ୍ ଇଚା କେଦାଣ୍ତ ମାନାକଡ୍ ଏୟିଣ୍ଡ୍ ଚେସ୍ଟା କେଦାଣ୍ଡ୍, ଅଣ୍ତୁ॰ ପେଲ୍‍ଟୁକ୍ ଇଦ୍ ଏରି॰ ଅଡା, ମାତର୍ ଦୟା କେୟାକ୍  ମାପୃ॰ ପେଲ୍‍ଟୁକ୍ ଏଦା ।
\v 17 ଏନାଦି॰ କି ସୁକଲ୍ ସାସ୍ତର୍ ପାର॰ ପକୁଦା, ଆନ୍ ଏରେ ୱାଡିନ୍ ଇନ୍ ପେଲ୍ ଆନେ ସକ୍ତି ସି ମାୟାନ୍ ଆରେ ଏରେ ୱାଡିନ୍ କି ସାରା ପୁର୍ତିବିନ୍ ଆନେ ପିଦିର୍ ପର୍ଚାର୍ ଏଦା ଇ ଉଦେସ୍ରେନ୍ ଆନ୍ ଇନୁ॰ ସିଣ୍ତୁତନ୍ ।
\v 18  ମାପୃ ଏୟିରୁ॰ ଦୟା କେଗି॰ ଇଚା କେଦାଣ୍ଡ୍ ଅଣ୍ତୁ॰ ଆଟୁୱା କେଦାଣ୍ଡ୍ ।
\v 19 ଆଟେଲ୍ ଇମ୍ଗୁଲ୍ ଆନୁ॰ ପକ୍ଦାର୍ ଆଟେକଡ୍ ଅଣ୍ଡ୍ ଏନାଦି॰ ଦସି କାଟିଦାଣ୍ଡ୍ ? ଏନାଦି॰ କି ଅଣ୍ତୁନେ ଇଚା ଏଣ୍ଡ୍ ଆଗଟ୍କୁ॰ ଅଡ୍ତାଣ୍ଡ୍ ?
\v 20 ମାତର୍ ଏ ନର୍ ଲକ୍ ଇନ୍ ଏର୍ ଜେ  ମାପୃ॰ ମାଣ୍ଡ୍ସି ପକୁ॰ ? ଏନା ତିୟାର୍ ଏରଣ୍ତି ଦିନ୍ସୁ ତିୟାର୍ କେୟାକି॰ ପକ୍ଦା କି, ଆନୁ॰ ଏନାଦି॰ ଇ ୱାଡିନ୍ ତିୟାର୍ କେନଟ୍ ?
\v 21 ଉକୁଟ୍ ତୁକୁଡ୍ ବେଲାଟୁ॰ ଉକୁଟ୍ ବଡ୍ନା ସୁନ୍ଦର୍ ପାୟିଟ୍ ଆରେ କୁଟ୍ ବଡ୍ନା ସାଦାରନ୍ ପାୟିଟ୍ ତିୟାର୍ କେଗି॰ ତୁକୁଡ୍ତୁନ୍ କୁମାରି॰ ଏନା ଅଦିକାର୍ ମାନା କି ?
\v 22 ମାତର୍  ମାପୃ ନିଜେଟେ ରିସା ତଟୁକ୍ ପାୟିଟ୍ ଆରେ ନିଜେଟେ ସକ୍ତି ପୁଣ୍ତୁକୁ॰ ପାୟିଟ୍ ଇଚା କେଗଡ୍ ମେନ୍ ଜଦି କ୍ରୁପ୍ନାସ୍ ପାୟିଟ୍ ତିୟାର୍ ଏରିମାନଣ୍ତି ରିସାଟେ ବଡ୍ନାଲି॰ ପେଲ୍ ପେରିନ୍ ଦର୍ଜା ପାତି ମାୟାଣ୍ଡ୍;
\v 23 ଆରେ ଅଣ୍ଡ୍ ନିଜେଟେ ପେରିନ୍ ଗଉରବ୍ ତଟୁକ୍ ପାୟିଟ୍ ଆମ୍ ଗୁଲୁ॰ ମୁଲିକା ମାନଣ୍ତି ଅନୁଗ୍ରଦ୍ଟେ ବଡ୍ନା ୱାଡିନ୍ ଆଗାଡିଟୁକ୍ ଆସ୍କି ମାୟାଣ୍ଡ୍;
\v 24 ଆଦି॰ ପାୟିଟ୍ ତାନ୍  ମାପୃ ୱାୟ୍କେ ଜିଉଦି ଲକ୍ଗୁଲୁ॰ ପେଲ୍‍ଟୁକ୍ ମାନା ମାତର୍ ୱେନ୍ ଜାତିଟେ ଲକୁ॰ ପେଲ୍‍ଟୁକ୍ ମେନ୍ ଆମ୍ ଗୁଲୁ॰ ଅର୍ଗି ମାୟାଣ୍ଡ୍ ।
\v 25 ଏରେ ୱାଡିନ୍ ଅଣ୍ଡ୍ ଅସେୟ॰ ପତିନ୍ ମେନ୍ ପକୁଦାଣ୍ଡ୍, "ଏର୍ ଆନ୍ ଲକ୍ ମାନାମାଟର୍ ଅରୁ॰ ଆନ୍ ଆନେ ଲକ୍ ଏଞ୍ଜି ଅରୁ ଦାନ୍; ଆରେ ଏର୍ ଲାଡ୍ ମାନା ମାଟର୍, ଅରୁ॰ ଲାଡ୍ଟେ ଲକ୍ ଏଞ୍ଜି ପକ୍ଦାନ୍ ।"
\v 26 "ଆରେ ଏରେ ମାନ୍ ଇମ୍ଗୁଲ୍ ଆମ୍ ଲକ୍ ଏରାର୍ ଏଞ୍ଜି ଅରୁ॰ ପକି ଏରିମାଟେ, ଆୟ୍ ବାସ୍ନେ ଆୟ୍ ଲକ୍ ଜିୱେଟେ  ମାପୃନେ ସିଣ୍ତିଲ୍ ଏଞ୍ଜି ଅର୍ଗି ଏଦାର୍ ।"
\v 27 ଆରେ ଜିସାୟି ଇସ୍ରାଏଲି॰ ବିସୟ୍ରେନ୍ ପେରିନ୍ ପଲେନା ପକୁଦାଣ୍ଡ୍, "ଇସ୍ରାଏଲ୍ଟେ ସିଣ୍ତିଲ୍ନେ ସଂକ୍ୟା ସମୁଦୁରଟେ ବାଲି ୱାଡିନ୍ ଏ॰ଗଡ୍ ମେନ୍ ୱାୟ୍କେ ତାୟେନି ଲକ୍ ରକ୍ୟା ପାୟ୍ ଏଦାର୍ ।"
\v 28 "ଏନାଦି॰ କି ପର୍ବୁ ପୁର୍ତିବିନ୍ ନିଜେଟେ ବାକ୍ୟ ନିସ୍ଚୟ୍ ଦାପ୍ରେନ୍ ପୁରାପୁରୁନ୍ କେୟି ପଲି କାର୍ଦାଣ୍ଡ୍ ।"
\v 29 ଏରେ ୱାଡିନ୍ ଜିସାୟି ବବିସତ୍ ବକ୍ତା ଆଗାଡି ପକିମାଟଣ୍ଡ୍, "ସେନାତିଲ୍ନେ ପର୍ବୁ ଜଦି ଆମ୍ ଗୁଲୁ॰ ପାୟିଟ୍ ଏ॰ଗିଟ୍ କୁଲୁ॰ ସାକାରାକଡ୍ ଆମ୍ ଗୁଲ୍ ସଦରମ୍ ୱାଡିନ୍ ଏରି ସେୟମ୍ ମେନ୍ ଆରେ ଗମ୍ରା ସମାନ୍ କେୟି ଏନମ୍ ମେନ୍ ।"
\v 30 ଆଟେକଡ୍ ଆମ୍ ଗୁଲ୍ ଏନାଦ୍ ପକୁ॰ ? ଏରେ ୱେନ୍ ଜାତିତିଲା ଦର୍ମୁ॰ କୁଣ୍ତୁନି ସେନାମାନ୍ନର୍ ଅର୍ ଦର୍ମୁ॰ ପାୟ୍ ଏନର୍, ଏଟେନ୍ କି ଆୟ୍ ଦରମ୍ ବିସ୍ୱାସ୍ନା ପାୟ୍ ଏରିମାୟାର୍ ।
\v 31 ମାତର୍ ଦରମ୍ଟେ ବେବସ୍ତା କୁଣ୍ତୁନି ସେଞ୍ଜି ସେଞ୍ଜି ଆୟ୍ ଦରମ୍ ଆରେକ୍ ଏଦି॰ ଅଡୁଟର୍ ।
\v 32 ଏନାଦି॰ ଇ ୱାଡିନ୍ ? ଏନାଦି॰ କି ଆୟ୍ ଲକ୍ ବିସ୍ୱାସ୍ନା କାଣ୍ଡ୍ପାୟେ॰ କାମେନା ଦରମ୍ ଲକ୍ ଏଞ୍ଜି ଏଜା ଏରି॰ କାଣ୍ତିକିନର୍ । ଆୟ୍ ଲକ୍ କୁଟଣ୍ତି କାଣ୍ତତିନ୍ କୁଟି ଇଲେର୍ ।
\v 33 ଏରେ ୱାଡିନ୍ ଲେକା ମାୟା, "ସୁଡୁର୍ ଆନ୍ ସିୟନ୍ତୁନ୍ ଉକୁଟ୍ କୁଟଣ୍ତି କାଣ୍ଡ୍ ଆରେ ବାଦାସିୟଣ୍ତି ରା॰ନି ତିୟାର୍ କେଗିଦାନ୍ ଆରେ ଏର୍ ଅଣ୍ତୁ॰ ପେଲ୍ ବିସ୍ୱାସ୍ କେଦାର୍ ଅର୍ ଏସେଲ୍ମେନ୍ ଲାଜ୍ ଏରାର୍" ।
\c 10
\p
\v 1 ଏ ବାୟିତିଲ୍, ଜିଉଦିତିଲ୍ ଏରେ ୱାଡିନ୍ ପରିତ୍ରାନ୍ ପାୟ୍ଏଦାର୍, ଇଦ୍ ଆନେ ଗର୍ବେଟେ ଇଚା ଆରେ ଅରୁ॰ ପାୟିଟ୍  ମାପୃ॰ ମୁୱାଟ୍ତିନ୍ ଆନେ ପାର୍ତନା ।
\v 2 ନାଦି॰ କି  ମାପୃ॰ ବିସୟ୍ରେନ୍ ଆୟ୍ ଲକ୍ ଉସିୟାର୍ ମାୟାର୍, ଇଦ୍ ଆନ୍ ଅରୁ॰ ଦିଗାଲ୍ ଏରି ସାକ୍ୟ ସିଗିଦାନ୍, ମାତର୍ ଆୟ୍ ଉସିୟାର୍ ଗିୟାନ୍ନା ମାନା ।
\v 3 ଏରେ ୱାଡିନ୍  ମାପୃ ସିୟଣ୍ତି ଦରମୁ॰ ବିସୟ୍ରେନ୍ ପୁନାୟେ॰ ଆରେ ନିଜେନ୍ ନିଜେଟେ ଦରମୁ॰ ଗଡାକି॰ ଇଚା କେୟି ଅର୍ ନିଜେନ୍ ନିଜେନି॰  ମାପୃ ସିୟଣ୍ତି ଦରମୁ॰ ଅଦିନ୍ତିନ୍ ଅରୁଟର୍ ।
\v 4 ଏନାଦି॰ କି ପାଟିନ୍ ବିସ୍ୱାସ୍ କେଦାନ୍ ଦରମ୍ ଲକ୍ ଏଞ୍ଜି ଏଜା ଏରି॰ ପାୟିଟ୍ କୀଷ୍ଟ ବେବସ୍ତା ପଲାକ୍ ।
\v 5 ଏନାଦି॰ କି ମସା ଲେକାକିଦାଣ୍ଡ୍, ଏରେ ଲକ୍ ଆୟ୍ ବେବସ୍ତାଟେ ଦରମୁ॰ ସାଦନ୍ କେଦାଣ୍ଡ୍ ଅଣ୍ଡ୍ ଆଦିନା ପିୟିଦାଣ୍ଡ୍ ।
\v 6 ମାତର୍ ବିସ୍ୱାସ୍ଟେ ଦରମ୍ ଇ ୱାଡିନ୍ ପକୁଦା, "ନିଜେଟେ ମନ୍ତୁନ୍ ଇଦ୍ ପକ୍ମେନ୍, ଏଣ୍ଡ୍ ସରଗ୍ତୁନ୍ ସେୟାଣ୍ଡ୍ ?" (ଏ॰ଗଡ୍ କୀଷ୍ଟ॰ ଇଡିଗ୍ସି ଇନ୍ଦ୍ରି॰ ପାୟିଟ୍; ) ?
\v 7 ମାନାକଡ୍ "ଏୟିଣ୍ଡ୍ କସ୍ରା ଏରି ପାତାଲ୍ ପୁରେନ୍ ଇଡିଗ୍ ଦାଣ୍ଡ୍" ? (ଏ॰ଗଡ୍ କୀଷ୍ଟ॰ ସାୟଣ୍ତି ପେଲ୍‍ଟୁକ୍ ଜିୱେ କେୟି ତଟ୍ସି ଇନ୍ଦି॰ ପାୟିଟ୍ ? )
\v 8 ମାତର୍ ସାସ୍ତର୍ ଏନାଦ୍ ପକୁଦା, ? "'ବାକ୍ୟ ଇନ୍ ଆର୍ସେଲ୍ ମାୟା', ଏ॰ଗଡ୍ ଏରେ ବିସ୍ୱାସ୍ଟେ ବାକ୍ୟ ଏରେଦ୍ କି ଆମ୍ ଗୁଲ୍ ପର୍ଚାର୍ କେଗିଦାମ୍ ।"
\v 9 ଜଦି ଇନ୍ ନିଜେଟେ ତମ୍ନାନା ଯୀଶୁ॰ ପର୍ବୁ ଏଞ୍ଜି ପକ୍ଗଡ୍ ଆରେ  ମାପୃ ଅଣ୍ତୁ॰ ସାୟଣ୍ତି ଲକୁ॰ ପେଲ୍‍ଟୁକ୍ ସିଣ୍ତୁସି ମାୟାଣ୍ଡ୍ ଏଞ୍ଜି ଗର୍ବେନ୍ ବିସ୍ୱାସ୍ କେଦାର୍, ଆଟେକଡ୍ ପରିତ୍ରାନ୍ ପାୟ୍ ଏଦାଟ୍;
\v 10 ଏନାଦି॰ କି ଦରମ୍ଟଣ୍ଡ୍ ଏରି॰ ପାୟିଟ୍ ନର୍ଲକ୍ ଗର୍ବେନା ବିସ୍ୱାସ୍ କେଦାଣ୍ଡ୍, ଆରେ ପରିତ୍ରାନ୍ ପାୟ୍ଏରି॰ ପାୟିଟ୍ ତମ୍ନାନା ପକ୍ଦାଣ୍ଡ୍ ।
\v 11 ଏନାଦି॰ କି ସାସ୍ତର୍ ପକୁଦା, ଇୟଣ୍ଡ୍ ଜଦି ଅଣ୍ତୁ॰ ପେଲ୍ ବିସ୍ୱାସ୍ କେଦାଣ୍ଡ୍, ଅଣ୍ଡ୍ ଏସେଲ୍ମେନ୍ ଲାଜ୍ ଏରାଣ୍ତ ।
\v 12 ଏନାଦି॰ କି ଜିଉଦି ଆରେ ଗିରିକ୍ ଲକୁ॰ ତାନିର୍ ଏନାମେନ୍ ୱେନେଲ୍ ମାନା; ଏରେ ୱାଡିନ୍ ପାଟିନ୍ ଲକ୍ନେ ତାନ୍ ଉକ୍ଟି ପର୍ବୁ ଆରେ ଏ॰ଗୁର୍ତୁଲ୍ ଅଣ୍ତୁ॰ ପେଲ୍ ପାର୍ତନା କେଦାର୍ ଆୟ୍ ପାଟିନ୍ ଲକୁ॰ ଅନୁଗ୍ର ସିଗି॰ ପାୟିଟ୍ ଅଣ୍ଡ୍ ଦନିଟଣ୍ଡ୍ ।
\v 13 ଏନାଦି॰ କି ଏୟିଣ୍ଡ୍ ପର୍ବୁ॰ ପିଦିର୍ ପାତି ପାର୍ତନା କେଦାଣ୍ଡ୍, ଅଣ୍ଡ୍ ପରିତ୍ରାନ୍ ପାୟ୍ଏଦାଣ୍ଡ୍ ।
\v 14 ଆଟେକଡ୍ ଏୟିରୁ॰ ଆୟ୍ ଲକ୍ ବିସ୍ୱାସ୍ କେୟାର୍, ଅଣ୍ତୁ॰ ପେଲ୍ ଏରେ ୱାଡିନ୍ ପିଦିର୍ ପାତି ପାର୍ତନା କେଦାର୍ ? ଆରେ ଏୟିରୁ॰ ପାଟେ ଅର୍ ୱେନାରି ଏଟେନ୍ ଅଣ୍ତୁ॰ ପେଲ୍ ବିସ୍ୱାସ୍ କେଦାର୍ ? ଆରେ କାବୁର୍ ପକାକ୍ ମାନାକଡ୍ ଅର୍ ଏଟେନ୍ ୱେୟାର୍ ?
\v 15 ଆରେ ସୟ୍ ସି ଏରାକଡ୍ ଅର୍ ଏଟେନ୍ ପର୍ଚାର୍ କେଦାର୍ ? ଏରେ ୱାଡିନ୍ ଲେକା ମାୟା, "ନିୟାଟେ କାବୁର୍ ସିଗି॰ ପାୟିଟ୍ ୱାରଣ୍ତି ଲକ୍ନେ ପାଦ୍ ଏନେତ୍ ସୁନ୍ଦର୍ ଏଦା ।
\v 16 ମାତର୍ ଆୟ୍ ପାଟିନ୍ ଇସ୍ରାଏଲ୍ଟେ ଲକ୍ ନିୟାଟେ କାବୁର୍ତୁନ୍ ଦିୟାନ୍ ସିୟାର୍, ଏନାଦି॰ କି ଜିସାୟି ପକୁଦାଣ୍ଡ୍, "ଏ ପର୍ବୁ, ଏର୍ ଆମ୍ ଗୁଲ୍ନେ କାବୁରୁ॰ ବିସ୍ୱାସ୍ କେୟିମାୟାର୍ ?"
\v 17 ବିସ୍ୱାସ୍ ୱେନ୍ତାଲିନ୍ ଜାତ୍ ଏନେ ଆରେ ୱେନଣ୍ତି କୀଷ୍ଟନେ ବାକ୍ୟନା ୱାରିଦା ।
\v 18 ମାତର୍ ଆନ୍ ପକୁଦାନ୍, ଅର୍ ଏନା ୱେନାର୍ କି ? ଉଁ ନିସ୍ଚୟ୍; ଅଣ୍ତୁନେ ପଲେ ପୁର୍ତି ପାଟିନ୍ ଆରେ ଜଗତ୍ଟେ ସାନ୍ଦି ଆରେକ୍ ଅରୁନେ ବାକ୍ୟ ଏଦେଟେ ।
\v 19 ମାତର୍ ଆନ୍ ପକୁଦାନ୍, ଇସ୍ରାଏଲ୍ ଏନା ପୁନାର୍ କି ? ପର୍ତୁମ୍ ମସା ପକୁଦାଣ୍ଡ୍, "ଆନ୍ ମୁଲିକା ମାନା ଜାତି ଉନିଟ୍ ଇମ୍ଗୁଲ୍ନେ ଆକାର୍ ପେପୁକିଦାନ୍, ଉକୁଟ୍ ନିର୍ବୁଦି ଜାତିନା ଇମ୍ଗୁଲୁ॰ ରିସା କେଗି॰ ଇରିଦାନ୍ ।
\v 20 ଆଦିନ୍ କୁଣ୍ତେଲ୍ ଜିସାୟି ସାସ୍ନା ପକୁଦାଣ୍ଡ୍, "ଏରେ ଲକ୍ ଆନୁ॰ କାଣ୍ଡ୍ପା ମାନିନର୍ ଅର୍ ଆନୁ॰ ପାୟ୍ଏନର୍, ଆରେ ଏର୍ ଆନ୍ ବିସୟ୍ ପକା ମାନିନର୍ ଅରୁ॰ ପେଲ୍ ଆନ୍ ତଟ୍ସି ଏନନ୍ ।
\v 21 ମାତର୍  ମାପୃ ଇସ୍ରାଏଲ୍ ବିସୟ୍ରେନ୍ ପକୁଦାଣ୍ଡ୍, "ଆନ୍ ଆଗିୟା ମାନ୍ ଏରା ଆରେ ବିରଦ୍ କେୟଣ୍ତି ଲକୁ॰ ପେଲ୍ ବେଲକୁତ୍ କୀ ତେଟ୍ସି ମାୟାନ୍ ।"
\c 11
\p
\v 1 ଆଟେକଡ୍ ଆନ୍ ପକୁଦାନ୍,  ମାପୃ ଏନା ନିଜେଟେ ଲକ୍ଗୁଲୁ॰ ସାକାରି ସି ମାୟାଣ୍ଡ୍ ? ଆଦ୍ ଏସେଲ୍ମେନ୍ ଏରି॰ ମାକା, ଏନାଦି॰ କି ଆନ୍ ମେନ୍ ଉକୁର୍ ଇସ୍ରାଏଲ୍ ଲକ୍ ଅବ୍ରାମ୍ ଆନେ ଆନିଦାଦି ଆରେ ବିନ୍ୟାବିନ୍ନେ ଗୁଲ୍ତୁନ୍ ଜନମ୍ ଏରାକ୍ ।
\v 2  ମାପୃ ନିଜେଟେ ଲକୁ॰ ଏସେଲ୍ ମେନ୍ ସାକାରାଣ୍ଡ୍, ଏରେ ଲକ୍ଗୁଲୁ॰ କି ଆଗାଡିଟୁକ୍ ପୁଞ୍ଜିମାଟେ । ଇମ୍ଗୁଲ୍ ଏନା ପୁନାର୍ କି ସୁକଲ୍ ସାସ୍ତର୍ ଏଲିୟ॰ ବିସୟ୍ରେନ୍ ଏନାଦ୍ ପକୁଦା, ଅଣ୍ଡ୍ ଏରେ ୱାଡିନ୍ ଇସ୍ରାଏଲ୍ ବିରଦ୍ରେନ୍  ମାପୃ॰ ପେଲ୍ ବିନତି କେଗିଦାଣ୍ଡ୍ ?
\v 3 "ଏ ପର୍ବୁ, ଆୟ୍ ଲକ୍ ଇନେ ବାବବାଦିତିଲି॰ ୱାଟେତେନ୍ ଆଟି କାରିମାର୍, ଇନେ ଦୟ ବେଦିଲି॰ ଆଡ୍ଗି କାରିମାୟାର୍, ଆରେ ଆନ୍ ଉକୁରି ଏକ୍ସି ଏରି ମାୟାନ୍ ଆରେ ଆୟ୍ ଲକ୍ ଆନୁ॰ ଆଟିକାରି॰ କାଣ୍ଡ୍କିଦାର୍ ।"
\v 4 ମାତର୍ ଏଲିୟ॰  ମାପୃନେ ଉତର୍ ଏନାଦ୍ ମାଟେ ? "ଆନ୍ ନିଜେଟେ ପାୟିଟ୍ ସାତ୍ ଅଜାର୍ ଲକ୍ଗୁଲୁ॰ ଇରି ମାୟାନ୍, ଏରେ ଲକ୍ ବାଲ୍ ୱେନ୍ଦିଟ୍ ମୁୱାଟ୍ତିନ୍ ୱା॰ଗୁସୁଲ୍ କୁଟାର୍ ।"
\v 5 ଆୟ୍ ୱାଡିନ୍ ଇ ବେଲା॰ ମେନ୍  ମାପୃନେ ଅନୁଗ୍ରନା ଆସ୍କି ଏରଣ୍ତି ଅନୁସାର୍ନା ଏ॰ଗୁର୍ତୁଲ୍ ଏକ୍ସି ଏରି ମାୟାର୍ ।
\v 6 ମାତର୍ ଜଦି ଆଦ୍ ଅନୁଗ୍ରନା ଏଦା, ଆଟେକଡ୍ ଆଦ୍ ଆରେ କାମେଦାମେ ଉନିଟ୍ ଏରି॰ ଅଡା; ମାନାକଡ୍ ଅନୁଗ୍ର ଆରେ ଅନୁଗ୍ର ଏରା ।
\v 7 ଆଟେକଡ୍ ଏନା ଏନେ ? ଇସ୍ରାଏଲ୍ ଏୟିରୁ॰ କାଣ୍ତିକିଦା ଆଦ୍ ପାୟ୍ ଏରା; ମାତର୍ ଆସ୍କି ଏରଣ୍ତି ଲକ୍ ଆଦ୍ ପାୟ୍ଏରି ମାୟାର୍, ଆରେ ଏକ୍ସି ଏରଣ୍ତି ଲକ୍ ଗାଡ୍ସୁ ଏନର୍;
\v 8 ଏରେ ୱାଡିନ୍ ଲେକା ମାୟା; " ମାପୃ ଇଣ୍ତି ଆରେକ୍ ଆୟ୍ ଲକୁ॰ ଆଟୁୱାଟେ ମନ୍ ସିମାୟାଣ୍ଡ୍, ଇ ୱାଡିଟେ କାନୁଲ୍ ଅରୁ॰ ସିମାୟା ଏରେ ୱାଡିନ୍ କି ଅର୍ ସୁଜୁ॰ ଅଡୁକ୍ ମାକାର୍ ଆରେ ଇ ୱାଡିଟେ କେକଲ୍ ସି ଏରି ମାୟା ଏରେ ୱାଡିନ୍ କି ଅର୍ ୱେନି॰ ଅଡୁକ୍ ମାକାର୍।
\v 9 ଦାଉଦ୍ ପକୁଦାଣ୍ଡ୍, "ଅର୍ନେ ଟେବୁଲ୍ ପୟ୍ତାନ୍ ଇରଣ୍ତି କାଦି ପାନ୍ଦ୍ ଆରେ ପାସ୍ ୱାଡିନ୍ ଏକା ଆରେ ଅରୁ॰ ପେଲ୍ ଆଦ୍ କୁଟଣ୍ତି ଆରେ ଡଣ୍ଡ୍ଟେ ବାଦା ଏକା ।"
\v 10 ଏରେ ୱାଡିନ୍ ଅର୍ ସୁଡୁ॰ ଅଡୁକ୍ମାକାର୍ ଇଦି॰ ପାୟିଟ୍ ଅରୁନେ କାନୁଲ୍ କାନା ଏକା ଆରେ ଇମ୍ଗୁଲ୍ ଅର୍ନେ ପଟ୍ତୁନ୍ ପାଟିନ୍ ବେଲ୍ କୁବ୍ଡା କେୟି ଅରୁର୍ ।
\v 11 ଆଟେକଡ୍ ଆନ୍ ପକ୍ଦାନ୍ ଅର୍ ଏନା ବିନସ୍ଟ ଏରି॰ ପାୟିଟ୍ କୁଟେର୍ ? ଆଦ୍ ଏସେଲ୍ ମେନ୍ ଏରି॰ ମାକା, ମାତର୍ ଆୟ୍ ଲକ୍ନେ ଅପରାଦ୍ ଉନିଟ୍ ୱେନ୍ ଜାତିତିଲି॰ ପେଲ୍ ପରିତ୍ରାନ୍ ୱାନେ ଏଟେନ୍ କି ଅରୁ॰ ପେଲ୍ ଆକାର୍ ଜାତ୍ ଏଦା ।
\v 12 ଜଦି ଆୟ୍ ଲକ୍ନେ ଅପ୍ରାଦ୍ ଜଗତ୍ଟେ ପାୟିଟ୍ ଦନ୍ ଆରେ ଅର୍ ଏନାଦ୍ ନସଟ୍ କେନର୍ ଆଦ୍ ବିଜାତିତିଲ୍ନେ ଦନ୍ ସମ୍ପଦ୍ ଏରିମାୟା, ଆଟେକଡ୍ ଅର୍ନେ ପୁରୁନ୍ ଏରଣ୍ତି ଏନେତ୍ ବେର୍ଟେ ସଂମ୍ପତ୍ ଏରି ସେୟ୍ଦା ।
\v 13 ମାତର୍ ଆନ୍ ଇମ୍ଗୁଲୁ॰ ପକୁଦାନ୍, ଇମ୍ଗୁଲ୍ ଜେ ୱେନ୍ ଜାତିତିଲ୍ । ଆନ୍ ୱେନ୍ ଜାତିତିଲି॰ ପାୟିଟ୍ ସୟ୍ ସି ଏତାଲିନ୍ ଆନେ ସେବା କେୟଣ୍ତି ପଦୁ॰ ପେରିନ୍ ମୁଲିକା ଏଞ୍ଜି ଗଉରବ୍ କେଗିଦାନ୍ ।
\v 14 ଆନ୍ ଏରେ ୱାଡିନ୍ ଆନେ ନିଜେଟେ ଜାତିଟେ ଲକୁ॰ ଆକାର୍ କେୟୁସି ଅରୁ॰ ତାନିର୍ଟୁକ୍ ଏ॰ଗୁର୍ତୁଲୁ॰ ପରିତ୍ରାନ୍ କେୟୁକୁ॰ ଇଚା କେଗିଦାନ୍ ।
\v 15 ଏନାଦି॰ କି ଆୟ୍ ଲକ୍ନେ ଅସିୱ୍କାର୍ ଉନିଟ୍ ଜଗତ୍  ମାପୃନା ଆରେତରେକ୍ ମିସ୍ ଏନେ । ଆଟେକଡ୍ ଆୟ୍ ଲକୁ॰ ଗରନ୍ କେୟଣ୍ତି ନିସ୍ଚୟ୍ ସାଦନ୍ ଲକୁ॰ ପେଲ୍‍ଟୁକ୍ ଏନା ଜିୱେ ପାୟ୍ ଏରି॰ ଏରା କି ?
\v 16 ଏନାଦି॰ କି ଉଚର୍ଗ କେୟଣ୍ତି ଅଟାଟେ ପର୍ତୁମ୍ଟେ ବା ଜଦି ସୁକଲ୍, ଆଟେକଡ୍ ପାଟିନ୍ କାମାପଣ୍ତି ଅଟାମେନ୍ ସୁକଲ୍, ଆରେ ଜଦି ମୁଲ୍ ସୁକଲ୍ ଆଟେକଡ୍ କେନ୍ଦାଲ୍ ପାଟିନ୍ ମେନ୍ ସୁକଲ୍ ।
\v 17 ମାତର୍ ଜଦି ଏ॰ଗିଟ୍ କେନ୍ଦାଲ୍ କାଟି ଏରିମାୟା ଆରେ ଇମ୍ ପେଲ୍ଟେ ଜିତ୍ ମାରିନ୍ଟେ କେନ୍ଦା ଏ॰ଗଡ୍ ମେନ୍, କାଟି ଏରଣ୍ତି ପେଲ୍ କଲମ୍ କେୟି ଏନର୍, ଆରେ ଅର୍ନାଟ୍ଜିତ୍ ମାରିନ୍ ମୁଲ୍ଟେ ୱେର୍କିଲ୍ଟେ ନିୟାଟେ ରସ୍ତୁନ୍ ବା ମାର୍ ।
\v 18 ଆଟେକଡ୍ ଆୟ୍ କେନ୍ଦାଲିନ୍ ବିରଦ୍ରେନ୍ ଆକାର୍ ଏର୍ମେର୍; ମାତର୍ ଜଦି ଆକାର୍ ଏଦାର୍ ଆଟେକଡ୍ ଇମ୍ଗୁଲ୍ ଜେ ଆୟ୍ ମୁଲ୍ ୱେରି॰ ପାତାର୍, ମାତର୍ ମୁଲ୍ ୱେର୍ ଇମୁ॰ ପାତିମାୟା ଇଦ୍ ପୁଞ୍ଜି ମାଣ୍ତୁର୍ ।
\v 19 ଆଟେଲ୍ ଇମ୍ ପକୁଦାର୍, କେନ୍ଦାଲ୍ ଇଦିନ୍ ପାୟିଟ୍ କାଟିକାରି ଏନେ, ଆନ୍ ଆମାନ୍ କଲମ୍ ଜଡାସି ଏଦାନ୍ ।
\v 20 ଆଦ୍ ନିୟାଟେ ପାଟେ; ଆୟ୍ ଲକ୍ନେ ଅବିସ୍ୱାସ୍ ପାୟିଟ୍ କାଟିକାରି ଏନେ ଆରେ ଇନ୍ ୱାୟ୍କେ ବିସ୍ୱାସ୍ ମାନ୍ ପାୟିଟ୍ ବାସେ ପାୟ୍ ଏରି ମାୟାଟ୍ । ଆମାଟେ ଗରବ୍ ଏର୍ମେନ୍ ମାତର୍ ନାର୍ସି କେରିନ୍ ମାନ୍;
\v 21 ଏନାଦି॰ କି  ମାପୃ ଜଦି ସ୍ରୁସ୍ଟିଟେ ମାରିନ୍ନେ କେନ୍ଦାଲି॰ ସାକାରୁଟଣ୍ଡ୍ ଆଟେକଡ୍  ମାପୃ ଇନୁ॰ ମେନ୍ ସାକାରାଣ୍ଡ୍ ।
\v 22 ଆଦିନ୍ ପାୟିଟ୍  ମାପୃନେ ଦୟା ଆରେ ଆଟୁୱା॰ ଦିୟାନ୍ ସି; ଏରେ ଲକ୍ ଇଲିସେୟର୍ ଅରୁ॰ ପେଲ୍ ଆଟୁୱା; ମାତର୍ ଇନ୍ ଜଦି  ମାପୃନେ ଦୟା॰ ପାତି ସେୟ୍ଦାଟ୍ ଆଟେକଡ୍ ଇନ୍ ପେଲ୍  ମାପୃ॰ ଦୟା ମାନାକଡ୍ ଇନ୍ ମେନ୍ କାଟି କାରି ଏଦାଟ୍ ।
\v 23 ଆରେ ଅର୍ ଅର୍ନେ ଅବିସ୍ୱାସ୍ତିନ୍ ନିଲ୍ପାକଡ୍ ଅର୍ ମେନ୍ କଲମ୍ କେୟି ଏଦାର୍, ଏନାଦି॰ କି ଅରୁ॰ ଆରେତରେକ୍ କଲମ୍ କେଗି॰ ପାୟିଟ୍  ମାପୃ ସକ୍ତିଟଣ୍ଡ୍ ।
\v 24 ଏନାଦି॰ କି ଇନ୍ ଜଦି ସ୍ରୁସ୍ଟି କେୟଣ୍ତି କପେଲ୍ଟେ ଜିତ୍ ମାରିନ୍ ପେଲ୍‍ଟୁକ୍ କାଟି ଏରି ଉକୁଟ୍ ନିୟାଟେ ଜିତ୍ ମାରିନ୍ତିନ୍ କଲମ୍ କେୟି ଏନଟ୍, ଆଟେକଡ୍ ସ୍ରୁସ୍ଟିଟେ କେନ୍ଦାଲ୍ ଜେ ଇ ଲକ୍, ଇ ଲକ୍ ନିଜେଟେ ଜିତ୍ ମାର୍ତିନ୍ କଲମ୍ କେଗଡ୍ ଏନେତ୍ ପେରିନ୍ ନିୟା ।
\v 25 ନାଦି॰ କି ଏ ବାୟିତିଲ୍, ଇମ୍ଗୁଲ୍ ଏରେ ୱାଡିନ୍ ନିଜେ ନିଜେନି॰ ବୁଦିଟଣ୍ଡ୍ ଏଞ୍ଜି ମେନନ୍ ଏତାମେର୍ ଇଦି॰ ପାୟିଟ୍ ଇମ୍ଗୁଲ୍ ଜେ ଇ ଗୁପତ୍ ବିସୟ୍ରେନ୍ ପୁନାୟେ॰ ମାଣ୍ତୁର୍ ଏଞ୍ଜି ଆନୁ॰ ଇଚା ମାନା, ଏ॰ଗଡ୍ ଏରେ ଆରେକ୍ ୱେନ୍ ଜାତିତିଲ୍ନେ ସଂକ୍ୟା ପୁରୁନ୍ ଏରା ଆୟ୍ ଆରେକ୍ ଇସ୍ରାଏଲ୍ଟେ ବାଗେକ୍ ଲକ୍ ଆଟୁୱା ଏରି ସେୟ୍ଦା ।
\v 26 ଆରେ ଇ ୱାଡିନ୍ ପାଟିନ୍ ଇସ୍ରାଏଲ୍ ପରିତ୍ରାନ୍ ପାୟ୍ ଏଦାର୍ "ଏରେ ୱାଡିନ୍ ଲେକା ମାୟା, ସିୟନ୍ ପର୍ବତ୍ଟୁକ୍ ରକ୍ୟା କେୟାକ୍ ଇଡ୍ଗି ୱାଦାଣ୍ଡ୍, ଅଣ୍ଡ୍ ଜାକୁବ୍ ପେଲ୍‍ଟୁକ୍ ଅଦରମୁ॰ ଦୁର୍ କେଦାଣ୍ଡ୍ ।"
\v 27 ଆରେ ଏରେ ବେଲ୍ ଆନ୍ ଅର୍ନେ ପାପ୍ ପାଟିନ୍ ଦୁର୍ କେୟି ସିଦାନ୍ ଆଟେଲ୍ ଅରୁ॰ ପେଲ୍ ଇଦ୍ ଆନେ ନିୟମ୍ ଏଦା ।
\v 28 ନିୟାଟେ କାବୁର୍ ବିସୟ୍ରେନ୍ ପକ୍ଗଡ୍ ଅର୍ ଇମ୍ଗୁଲୁ॰ ପାୟିଟ୍ ବିରଦ୍ଟେ ବଡ୍ନା ମାତର୍ ଆସ୍କି ଏରଣ୍ତି ବିସୟ୍ରେନ୍ ପକ୍ଗଡ୍ ଅର୍ ଆନିଦାଦିତିଲି॰ ପାୟିଟ୍ ଲାଡ୍ଟେ ବଡ୍ନା;
\v 29 ନାଦି॰ କି  ମାପୃନେ ବର୍ଦାନ୍ ଗିଲ୍ ଆରେ ଅର୍ଗି ଏରଣ୍ତି ବାଦ୍ଲାକି॰ ଅଡା ।
\v 30 ଏରେ ୱାଡିନ୍ ଇମ୍ଗୁଲ୍ ଆଗାଡି  ମାପୃ॰ ମାନ୍ଏରା ଲକ୍ ମାଟର୍, ମାତର୍ ଇଣ୍ତି ଜିଉଦିତିଲ୍  ମାପୃନେ ଆଗିୟା ମାନ୍ ଏରା ପାୟିଟ୍ ଇମ୍ଗୁଲ୍  ମାପୃନେ ଦୟା ପାୟ୍ଏରି ମାୟାର୍ ।
\v 31 ଆୟ୍ ୱାଡିନ୍ ଇ ଲକ୍ ମେନ୍ ଇଣ୍ତି ଆଗିୟା ମାନ୍ ଏରାର୍, ଏରେ ୱାଡିନ୍ ଇମ୍ଗୁଲୁ॰ ପେଲ୍ ୱାରଣ୍ତି  ମାପୃନେ ଦୟା ଉନିଟ୍ ଇ ଲକ୍ମେନ୍ ଇଣ୍ତି ଦୟା ପାୟ୍ଏଦାର୍ ।
\v 32 ଏନାଦି॰ କି ପାଟିନ୍ ଲକୁ॰ ଦୟା କେଗି॰ ପାୟିଟ୍  ମାପୃ ପାଟିନ୍ ଲକୁ॰ ଆଗିୟାମାନ୍ ଏରା ପେଲ୍ ସର୍ପାସି ମାୟାଣ୍ଡ୍ ।
\v 33  ମାପୃନେ ବୁଦି ଆରେ ଗିୟାନ୍ଟେ ଦନ୍ ଏନେତ୍ ଗରିବ୍,  ମାପୃନେ ବିଚାର୍ ପାଟିନ୍ ଏଟେନ୍ ଅଣ୍ତୁନେ ନିସ୍ପତି ଆରେ ଅଣ୍ତୁନେ ପାୱ୍ ପୁନୁ॰ ଅଡା ୱାଡିଟେ ।
\v 34 ଏନାଦି॰ କି  ମାପୃନେ ମନୁ॰ ଏର୍ ପୁଞ୍ଜି ମାୟାର୍, ମାନାକଡ୍ ଅଣ୍ତୁନେ ମତ୍ରି ଏର୍ ଏରି ମାୟାର୍ ?
\v 35 ମାନାକଡ୍ ଏଣ୍ଡ୍  ମାପୃ॰ ପର୍ତୁମ୍ ଦାନ୍ ସି ମାୟାଣ୍ଡ୍ ଜେ,  ମାପୃ ଅଣ୍ତୁ॰ ୱିରୁସି ସିଦାଣ୍ଡ୍ ?
\v 36 ଏନାଦି॰ କି ପାଟିଟେ ବିସୟ୍ ଅଣ୍ତୁ॰ ପେଲ୍‍ଟୁକ୍ ଅଣ୍ତୁ॰ ଉନିଟ୍ ଆରେ ଅଣ୍ତୁ॰ ପାୟିଟ୍; ଅଣ୍ତୁନେ ମଇମା ଜୁଗ୍ ଜୁଗ୍ ଏରେଟି ମାକା । ଆମେନ୍ ।
\c 12
\p
\v 1 ଆଦିନ୍ ପାୟିଟ୍ ଏ ବାୟିତିଲ୍, ଆନ୍  ମାପୃନେ ଦୟା ମାନ୍ ପାୟିଟ୍ ଇମ୍ଗୁଲୁ॰ ବିନତି କେଗିଦାନ୍, ଇମ୍ଗୁଲ୍ ନିଜେ ନିଜେଟେ ମେନି॰ ଜିୱେ, ସୁକଲ୍ ଆରେ  ମାପୃନେ ଗରନ୍ଟେ ବଲିଦାନ୍ ଉଚର୍ଗ କେୟୁର୍, ଇଦ୍ ତାନ୍ ଇମ୍ଗୁଲ୍ନେ ଆତ୍ମାଟେ ଉପାସନା ।
\v 2 ଇମ୍ଗୁଲ୍ ଇ ଇଣ୍ତିଟେ ଜୁଟେ ରିତିୱାଡିନ୍ ଆଚରନ୍ କେମେର୍, ମାତର୍ ନିଜେଟେ ମନୁ॰ ପୁନେଦ୍ କେୟି ବାଦ୍ଲା ଏରୁର୍ ଆଟେଲ୍ ଇମ୍ଗୁଲ୍  ମାପୃନେ ନିୟାଟେ, କିର୍ଦେଟେ ଆରେ ସିଦ୍ଟେ ଇଚା ଏନାଦ୍ ଏଞ୍ଜି ପରିକ୍ୟା କେୟି ପୁନୁ॰ ଅଡ୍ତାର୍ ।
\v 3 ଏନାଦି॰ କି ଆନୁ॰ ସି ଏରଣ୍ତି ଅନୁଗ୍ର ଉନିଟ୍ ଆନ୍ ଇମ୍ ପାଟିନ୍ ଲକୁ॰ ପକୁଦାନ୍ । ନିଜେଟେ ବିସୟ୍ରେନ୍ ଏନେତ୍ ଜୟତା ମାୟା ଆଦି॰ ପେଲ୍‍ଟୁକ୍ ଆରେ ଅଦିକ୍ ବେର୍ଟନ୍ ଏଞ୍ଜି ଏତାମେର୍,  ମାପୃ ଇମୁ॰ ଏରେ ଅନୁସାର୍ନା ବିସ୍ୱାସ୍ ସି ମାଣ୍ଡ୍ ଆୟ୍ ଅନୁସାର୍ନା ଇମ୍ ତିର୍ ଏରି ନିଜେନି॰ ଏତାପୁର୍ ।
\v 4 ଏନାଦି॰ କି ଏରେ ୱାଡିନ୍ ଉକ୍ଟି ମେନ୍ ତିନ୍ ଆମ୍ ଗୁଲୁ॰ ପେ॰ଗିଟ୍ ଅ॰ଗଲ୍ ମାୟାୱ୍, ମାତର୍ ପାଟିନ୍ ଅ॰ ଗୁଲ୍ନେ କାମେ ଉକ୍ଟି ୱାଡିନ୍ ମାନା ।
\v 5 ଆୟ୍ ୱାଡିନ୍ ଆମ୍ ଗୁଲ୍ମେନ୍ ପେ॰ଗୁର୍ତୁଲ୍, ଆମ୍ ଗୁଲ୍ କୀଷ୍ଟ॰ ପେଲ୍ ଉକ୍ଟି ମେନ୍ ଆରେ ଉକୁର୍ ଆରେକୁର୍ନେ ଅ॰ଗଲ୍ ।
\v 6 ଆରେ ଆମ୍ ଗୁଲୁ॰ ସି ଏରଣ୍ତି ଅନୁଗ୍ର ଅନୁସାର୍ନା ଆମ୍ ଗୁଲ୍ ପେ॰ଗିଟ୍ ପର୍କାର୍ଟେ ବର୍ଦାନ୍ ପାୟ୍ଏରି ମାୟାମ୍; ଆଦି॰ ଆୟ୍ ବର୍ଦାନ୍ ଜଦି ବାବବାନି ଏରି ସେୟ୍ଦା, ୱାର୍ ଆମ୍ ଗୁଲ୍ ବିସ୍ୱାସ୍ଟେ ନାପ୍ ଅନୁସାର୍ନା ବାବବାନି ପକୁ॰ କାର୍ ।
\v 7 ଆଦ୍ ଜଦି ସେବା କେୟଣ୍ତି କାମେ ଏରି ସେୟ୍ଦା ଆଟେକଡ୍ ଅଣ୍ଡ୍ ଆଦ୍ କେକାଣ୍ଡ୍; ଏର୍ ସିକ୍ୟା ସିଦାର୍ ଅଣ୍ଡ୍ ସିକ୍ୟା ସିଗି॰ ପାୟିଟ୍;
\v 8 ଏର୍ ଉପ୍ଦେସ୍ ସିଦାଣ୍ଡ୍ ଅଣ୍ଡ୍ ଉପ୍ଦେସ୍ ସିୟେଟି ମାକାଣ୍ଡ୍; ଏଣ୍ଡ୍ ଦାନ୍ କେଦାଣ୍ଡ୍ ଅଣ୍ଡ୍ ଗର୍ବେନା ଦାନ୍ କେକାଣ୍ଡ୍; ଏଣ୍ଡ୍ ନେତା ପଦ୍ତୁନ୍ ମାୟାଣ୍ଡ୍ ଅଣ୍ଡ୍ ଜାରତାନା କାମେ କେକାଣ୍ଡ୍; ଏଣ୍ଡ୍ ଦୟା କେଦାଣ୍ଡ୍ ଅଣ୍ଡ୍ କିର୍ଦେ ମାନ୍ନା ଆଦ୍ କେକାଣ୍ଡ୍ ।
\v 9 ଲାଡ୍ ଅକପଟ୍ ଏକା ଏନାଦ୍ ଉୟାଟେ ଆଦି॰ ଗୁର୍ନା କେୟୁର୍; ଏନାଦ୍ ନିୟା ଆଦ୍ ଡାଟାମ୍ ପାତି ମାଣ୍ତୁର୍ ।
\v 10 ବାୟି ଲାଡ୍ରେନ୍ ଉକୁର୍ ଆରେକୁରୁ॰ ଲାଡ୍ଟଣ୍ଡ୍ ଏରୁର୍; ଇମ୍ ତାନିର୍ ଆଦର୍ କେଦାନ୍ ବେଲ୍ ଉକୁର୍ ଆରେକୁରୁ॰ ବେର୍ଟଣ୍ଡ୍ ଏଞ୍ଜି ବୁଜ୍ ଏରୁର୍;
\v 11 ଜାଲ୍ଦିନା କାମେ କେୟୁର୍ ପସୁ ଏର୍ମେର୍, ଆତ୍ମାରେନ୍ ପୁରୁନ୍ ଏରି ମାଣ୍ତୁର୍ ଆରେ ପର୍ବୁନେ ସେବା କେୟୁର୍ ।
\v 12 ଆସା ମାନ୍ବେଲ୍ କିର୍ଦେ କେୟୁର୍ କେଲେସ୍ତିନ୍ ଦରଜ୍ ପାତୁର୍ ଆରେ ପାର୍ତନାନ୍ ଉକୁଟ୍ ମନ୍ନା ଆୟ୍କି ମାଣ୍ତୁର୍;
\v 13 ସାଦୁତୁଲୁ॰ ଅବାବୁ॰ ଦୁର୍ କେୟୁର୍; ଅରୁ॰ ତଣ୍ତେକର୍ କେୟି ଜାରତା ମାଣ୍ତୁର୍ ।
\v 14 ଏର୍ ଇମ୍ଗୁଲୁ॰ ତାଡ୍ନା କେଦାର୍, ଅରୁ॰ ଆସିର୍ବାଦ୍ କେୟୁର୍; ଅବିସାପ୍ ସିମେର୍ ।
\v 15 ଏର୍ କିର୍ଦେ କେଗିଦାର୍ ଅର୍ନା କିର୍ଦେ କେୟୁର୍; ଏର୍ ରଦନ୍ କେଗିଦାର୍ ଅର୍ନା ମିସ୍ତେନ୍ ରଦନ୍ କେୟୁର୍ ।
\v 16 ଇମ୍ତାନିର୍ ଉକଟି ମନ୍ ଏରୁର୍; ନିଜେନି॰ ବେର୍ଟନ୍ ଏଞ୍ଜି ଗରବ୍ କେମେର୍, କାକୁର୍ତି ଲକ୍ନା ମିସ୍ୱିଡ୍ ଏରିମାଣ୍ତୁର୍; ନିଜେନ୍ ନିଜେଟେ ବୁଦିନା ବୁଦିଟ୍ ଲକ୍ ଏର୍ମେର୍ ।
\v 17 ଉୟାଟେ ବାଦୁଲ୍ନା ଏୟିରୁ॰ ଉୟା କେମେର୍, ପାଟିନ୍ ଲକୁ॰ କାନୁଲ୍ତୁନ୍ ଏନାଦ୍ ଏନାଦ୍ ନିୟା ଆୟ୍ ପାଟିନି॰ ଜାରତାନା କେୟୁର୍ ।
\v 18 ଇମ୍ଗୁଲ୍ ଏରେ ଆରେକ୍ ଅଡୁକିଦାର୍, ଆୟ୍ ଆରେକ୍ ପାଟିନ୍ ଲକ୍ନା ସାନ୍ତିରେନ୍ ମାଣ୍ତୁର୍ ।
\v 19 ଏ ଲାଡ୍ଟେ ବାୟିତିଲ୍, ଇମ୍ଗୁଲ୍ ନିଜେନ୍ ନିଜେଟେ ବାଦୁଲ୍ ଉମେର୍, ମାତର୍  ମାପୃନେ ରିସା॰ ସୁଜ ସିୟୁର୍; ଏନାଦି॰ କି ଲେକା ମାୟା, "ପର୍ବୁ ପକୁଦାଣ୍ଡ୍ ବାଦୁଲ୍ ୱିରୁପଣ୍ତି ଆନେ କାମେ; ଆନ୍ ପ୍ରତିପଲ୍ ସିଦାନ୍' ।
\v 20 ସ୍ତ୍ର ଆରେ ପକୁଦା, ଜଦି ଇନେ ସତ୍ରୁ ଆଣ୍ଡ୍କିର୍ ମାଣ୍ଡ୍, ଆଟେକଡ୍ ଅଣ୍ତୁ॰ କାଡ୍ସେ ତିଣ୍ତୁପୁଟ୍, ଆରେ ଜଦି ଅଣ୍ଡ୍ ନିର୍ ଆଣ୍ଡ୍କିର୍ ମାଣ୍ଡ୍ ଆଟେକଡ୍ ଅଣ୍ତୁ॰ ଉଣ୍ତୁପୁଟ୍; ଏନାଦି॰ କି ଇ ୱାଡିନ୍ କେଗଡ୍ ଇନ୍ ଅଣ୍ତୁନେ ତାଲ୍ତିନ୍ ରା ରାଏରଣ୍ତି କିସ୍ ତାଡ୍କାମୁଲ୍ ଗାଦି କେଦାଟ୍ ।
\v 21 ଉୟାଟେ କାମେନ୍ ଆର୍ ଏରାୟେ॰ ନିୟାଟେ କାମେନା ଉୟାଟେ କାମେ॰ ଆରାସିକାର୍ ।
\c 13
\p
\v 1 ପାଟିନ୍ ଲକ୍ ଅଦିକାର୍ ପାୟ୍ ଏରାକ୍ ସାସନ୍ କେୟାକରୁ॰ ଅଦିନ୍ତିନ୍ ମାକାର୍, ଏନାଦି॰ କି ଅଦିକାର୍ ୱାୟ୍କେ  ମାପୃ॰ ପେଲ୍‍ଟୁକ୍ ୱାଦା; ଆରେ ଏ॰ଗୁର୍ତୁଲ୍ ଅଦିକାର୍ ପାୟ୍ ଏଦାନ୍ ସାସନ୍ କେୟାକର୍ ମାୟାର୍, ଅର୍  ମାପୃ॰ ଉନିଟ୍ କେମତା ସି ଏରି ମାୟା ।
\v 2 ଆଦି॰ ପାୟିଟ୍ ଏର୍ ଅଦିକାରି॰ ବିରଦ୍ କେଦାର୍ ଅର୍  ମାପୃନେ ଆଗିୟା॰ ବିରଦ୍ କେଦାର୍; ଆରେ ଏରେ ଲକ୍ ବିରଦ୍ କେଦାର୍ ଅର୍ ନିଜେନ୍ ଡଣ୍ଡ୍ ଇନ୍ଦ୍ରିଦାର୍ ।
\v 3 ଏନାଦି॰ କି ଅଦିକାରି॰ ନିୟାଟେ କାମେ ପାୟିଟ୍ ମାନା ମାତର୍ ଉୟାଟେ କାମେ ପାୟିଟ୍ ନାସିର୍ଦାର୍ । ଇମ୍ଗୁଲ ଏନା ଅଦିକାର୍ ପାୟ୍ ଏରଣ୍ତି ସାସନ୍ କେୟାକରୁ॰ ପେଲ୍ ନାର୍ସାୟେ॰ ମାନି॰ ଇଚା କେଗିଦାନ୍ କି ? ଆଟେକଡ୍ ଏରେଦ୍ ନିୟା ଆଦ୍ କେୟୁର୍, ଆଟେଲ୍ ସାସନ୍ କେୟାକରୁ॰ ପେଲ୍‍ଟୁକ୍ ପର୍ସଂସା ପାୟ୍ ଏଦାର୍ ।
\v 4 ଏନାଦି॰ କି ଅଣ୍ଡ୍ ଇମ୍ଗୁଲ୍ନେ ନିୟା ପାୟିଟ୍  ମାପୃନେ ସେବା କାରିୟା ମାତର୍ ଜଦି ଉୟା କାମେ କେଗଡ୍ ଆଟେଲ୍ ନାର୍ସି, ଏନାଦି॰ କି ଅଣ୍ଡ୍ ଉୟାଟେ କାଣ୍ତା ପାଦାଣ୍ଡ୍ । ଅଣ୍ଡ୍  ମାପୃନେ ସେବା କାରିୟା, ଏର୍ କି  ମାପୃନେ ରିସା ଅନୁସାର୍ନା ବୁଲ୍ କେଦାନ୍ ଲକୁ॰ ଡଣ୍ଡ୍ ସିୟାକ୍ ।
\v 5 ଇଦି॰ ପାୟିଟ୍ ୱାୟ୍କେ ଡଣ୍ଡ୍ପାୟ୍ ଏରଣ୍ତି ନାର୍ନା ମାନା, ମାତର୍ ବିବେକ୍ ପାୟିଟ୍ ମେନ୍ ଅଦିନ୍ତିନ୍ ଏରି॰ ଲଡା ।
\v 6 ଇଦି॰ ପାୟିଟ୍ ଇମ୍ଗୁଲ୍ ମେନ୍ ସିସ୍ତୁ ସିଗିଦାର୍, ଏନାଦି॰ କି ଆୟ୍ ଲକ୍  ମାପୃନେ ସେବା କାରିୟା ୱାଡିନ୍ ଏୟିଣ୍ଡ୍ କି ପାଟିନ୍ ବେଲା ସେବା କାମେ କେଗିଦାଣ୍ଡ୍ ।
\v 7 ଆଦି॰ ପାୟିଟ୍ ଏୟିରୁ॰ ଏନାଦ୍ ସିଗି॰ ମାୟା ଆଦ୍ ସିୟୁର୍; ଏୟିରୁ॰ ଆସିଲ୍ ସିଗି॰ ପାର୍ଦା ଅଣ୍ତୁ॰ ଆସିଲ୍ ସିୟୁର୍; ଏୟିରୁ॰ ସିସ୍ତୁ ସିଗି॰ ପାର୍ଦା ଅଣ୍ତୁ॰ ସିସ୍ତୁ ସିୟୁର୍; ଏୟିରୁ॰ ଆଦର୍ କେଗି॰ ଏଦା ଅଣ୍ତୁ॰ ଆଦର୍ କେୟୁର୍, ଏୟିରୁ॰ ସନ୍ ମାନ୍ କେଗି॰ ପାର୍ଦା ଅଣ୍ତୁ॰ ସନ୍ ମାନ୍ କେୟୁର୍ ।
\v 8 ଉକୁର୍ ଆରେକୁର୍ନା ଲାଡ୍ଟେ ରୁନ୍ ତୁନ୍ ମାନି॰ ସାକାରି ଆରେ ଏରେ ମାନ୍ ମେନ୍ ଏୟିରୁ॰ ପେଲ୍ ରୁନି ଏର୍ମେର୍; ଏନାଦି॰ କି ଏର୍ ୱେନଣ୍ତୁ॰ ଲାଡ୍ କେଦାର୍ ଅଣ୍ଡ୍ ବେବସ୍ତା॰ ପାଲନ୍ କେୟି ମାୟାଣ୍ଡ୍ ।
\v 9 ଏନାଦି॰ କି ଦାରି କେମେର୍, ନର୍ ଆତ୍ୟା କେମେର୍, ଚରାମେର୍, ଲାଲ୍ସା ଏର୍ମେର୍ ଆରେ ଜଦି ଏନାମେନ୍ ଆଗିୟା ସେୟ୍ଦା ଆଟେକଡ୍ ପାଟିଟେ ଅରତ୍ ଇ ବାକ୍ୟନ୍ ମାୟା, ଏ॰ଗଡ୍ କାକେଲ୍ଟେ ଲକୁ॰ ଆପ୍ନାନ୍ ସମାନ୍ ଲାଡ୍ କେୟୁର୍ ।
\v 10 ଲାଡ୍ କାକେଲ୍ଟେ ଲକୁ॰ ବେଡାପା, ଇଦି॰ ପାୟିଟ୍ ଲାଡ୍ ନିୟମୁ॰ ସପଲ୍ କେଦା ।
\v 11 ଆରେ ଇଣ୍ତି ଜେ ଇମ୍ଗୁଲ୍ କୁର୍କାଲ୍ଟୁକ୍ ଜାରତାନା କାପଣ୍ତି ବେଲା ୱାରି ଏଦେଟେ, ଇଦ୍ ପୁଞ୍ଜି ଇଦ୍ ପାଟିନ୍ କେୟୁର୍; ଏନାଦି॰ କି ଆମ୍ ଗୁଲ୍ ବିସ୍ୱାସ୍ କେଦାନ୍ ସିରିସ୍ଟୁକ୍ ଇଣ୍ତି ପରିତ୍ରାନ୍ ଆମ୍ ଗୁଲୁ॰ ପେରିନ୍ କାକେଲ୍ ମାୟା ।
\v 12 ନାର୍କାମ୍ ୱେଗି ୱାରିଦା, ୱିଣ୍ଡ୍ ଏରି॰ ବାକି ମାୟା; ଆଦି॰ ୱାର୍, ଆମ୍ ଗୁଲ୍ ସିକାଟ୍ ପେଲ୍ଟେ କାମେ ପାଟିନ୍ ସାକାରି ୱିଣ୍ଡ୍ଟେ ସାଜ୍ ଜଡା ଏରି॰ କାର୍ ।
\v 13 ର॰ ରସ୍ଟୁକ୍ ଆରେ ସର୍॰ଗଣ୍ତି ପେଲ୍‍ଟୁକ୍, ବେବିଚାର୍ଟୁକ୍ ଆରେ ଅବିଲାସ୍ଟକୁ, କିରମାର ଆରେ ରିସା ମାନାୟେ॰ ୱାର୍ ଆମ୍ ଗୁଲ୍ ୱିଣ୍ଡ୍ତିନ୍ ତାକଣ୍ତି ଲକୁ॰ ୱାଡିନ୍ ତାକି॰ କାର୍ ।
\v 14 ଆରେ ପର୍ବୁ ଯୀଶୁ କୀଷ୍ଟ॰ ଇମ୍ଗୁଲ୍ ବସ୍ତର୍ ୱାଡିନ୍ ଜଡା ଏରୁର୍, ଆରେ ମେନ୍ଟେ ଲାଲ୍ସା॰ କିର୍ଦେ କେଗି॰ ପାୟିଟ୍ ମନ୍ ସିମେର୍ ।
\c 14
\p
\v 1 ଏର୍ ବିସ୍ୱାସ୍ତିନ୍ ଦୁର୍ବଲ୍ ମାୟାଣ୍ଡ୍ ଅଣ୍ତୁ॰ ଗରନ୍ କେୟୁର୍, ମାତର୍ ଅଣ୍ତୁନେ ୱେନ୍ ୱେନ୍ ଇଚା ବିସୟ୍ରେନ୍ ତର୍କବିତର୍କ କେମେର୍ ।
\v 2 ପାଟିଟେ ଦିନ୍ସୁ ତିନି॰ ପାୟିଟ୍ ଉକୁରୁ॰ ବିସ୍ୱାସ୍ ମାୟା, ମାତର୍ ଏର୍ ବିସ୍ୱାସ୍ତିନ୍ ଦୁର୍ବଲ୍ ଏଣ୍ଡ୍ ୱାୟ୍କେ କୁସେ ତିନ୍କାଣ୍ଡ୍ ।
\v 3 ଏଣ୍ଡ୍ ତିୟାଣ୍ଡ୍ ଅଣ୍ଡ୍ ତିନାୟେଟଣ୍ତୁ॰ ଦସି କାଟି॰ ମାକାଣ୍ଡ୍; ଆରେ ଏଣ୍ଡ୍ ତିନାଣ୍ଡ୍ ଅଣ୍ଡ୍ ତିନାକି॰ ବିସୟ୍ରେନ୍ ବିଚାର୍ କେଗି॰ ମାକାଣ୍ଡ୍, ଏନାଦି॰ କି  ମାପୃ ଅଣ୍ତୁ॰ ଗରନ୍ କେୟି ମାୟା ।
\v 4 ଇନ୍ ଏର୍ ଜେ ୱେନଣ୍ଡ୍ନେ ସେବା କାରିୟା॰ ବିଚାର୍ କେଗି॰ ? ଅଣ୍ଡ୍ ନିଜେଟେ ସାୱ୍କାରି॰ ପେଲ୍ ତିର୍ ସେୟ୍ଦାଣ୍ଡ୍ କି ଆରେ ଇଲ୍ଦାଣ୍ଡ୍; ଏନାଦି॰ କି ଅଣ୍ତୁ॰ ତିର୍ କେୟି ଇରି॰ ପାୟିଟ୍  ମାପୃ॰ ସକ୍ତି ମାୟା ।
\v 5 ଉକୁର୍ ଦିନେକି॰ ସାକାରି ଆରେଟୁକ୍ ଦିନି॰ ପେରିନ୍ ମାନ୍ ଏଦାଣ୍ଡ୍, ଆରେ ୱେନଣ୍ଡ୍ ପାଟିନ୍ ଦିନି॰ ସମାନ୍ ଏଞ୍ଜି ମାନ୍ ଏଦାଣ୍ଡ୍ । ପାଟିନ୍ ଲକ୍ ନିଜେଟେ ମନନ୍ତୁନ୍ ପୁରୁନ୍ ବିସ୍ୱାସ୍ ଉୟି ବାଦ୍ୟ ଏରି॰ ଲଡା ।
\v 6 ଏର୍ ମୁଲିକାଟେ ଦିନ୍ ମାନ୍ ଏଦାର୍, ଅଣ୍ଡ୍ ପର୍ବୁ॰ ଉଦେସ୍ରେନ୍ ମାନ୍ ଏଦାଣ୍ଡ୍; ଆରେ ଏଣ୍ଡ୍ ସେପୁଲ୍ ତିୟାଣ୍ଡ୍ ଅଣ୍ଡ୍ ପର୍ବୁ॰ ଉଦେସ୍ରେନ୍ ତିୟାଣ୍ଡ୍, ଏନାଦି॰ କି ଅଣ୍ଡ୍  ମାପୃ॰ ଦନ୍ୟବାଦ୍ ସିଗିଦାଣ୍ଡ୍ ଆରେ ଏର୍ ତିନାଣ୍ଡ୍ ଅଣ୍ଡ୍ ପର୍ବୁ॰ ଉଦେସ୍ରେନ୍ ତିନାୟେ॰  ମାପୃ॰ ଦନ୍ୟବାଦ୍ ସିଗିଦାଣ୍ତ ।
\v 7 ଏନାଦି॰ କି ଆମ୍ ଗୁଲ୍ ତାନିର୍ଟୁକ୍ ଏର୍ ନିଜେଟେ ପାୟିଟ୍ ପିୟାର୍ କି ନିଜେଟେ ପାୟିଟ୍ ସାୟାର୍ ।
\v 8 ଜଦି ଆମ୍ ଗୁଲ୍ ପିୟିଦାମ୍ ଆଟେକଡ୍ ପର୍ବୁ॰ ପାୟିଟ୍ ପିୟିଦାମ୍, ଜଦି ସାଦାମ୍ ଆଟେକଡ୍ ପର୍ବୁ॰ ପାୟିଟ୍ ସାଦାମ୍, ଏନାଦି॰ କି ପିୟିଗଡ୍ କି ସାଗଡ୍ ମେନ୍ ଆମ୍ ଗୁଲ୍ ପର୍ବୁ॰ଗ ଲକ୍ ।
\v 9 ଏନାଦି॰ କି କୀଷ୍ଟ ଏରେ ୱାଡିନ୍ ସାୟଣ୍ତି ଆରେ ପିୟଣ୍ତି ଲକ୍ନେ ପର୍ବୁ ଏଦାଣ୍ଡ୍, ଆଦି॰ ପାୟିଟ୍ ଅଣ୍ଡ୍ ସାୟି ଆରେତରେକ୍ ଜିୱେ ଏରି ସିଲ୍ତଣ୍ଡ୍ ।
\v 10 ମାତର୍ ଇମ୍ଗୁଲ୍ ଏନାଦି॰ ନିଜେଟେ ତଡଣ୍ତୁ॰ ବିଚାର୍ କେଗିଦାର୍ ଆରେ ଏନାଦି॰ ଗୁର୍ନା କେଗିଦାର୍ । ଦିନେକ୍ ତାନ୍ ଆମ୍ ଗୁଲ୍ ପାଟିନ୍  ମାପୃନେ ବିଚାର୍ ଉଣ୍ଡ୍ଦାନ୍ ପେଲ୍ ଅଣ୍ତୁ॰ ମୁୱାଟ୍ତିନ୍ ନିଲିକ୍ ଏଦା ।
\v 11 ଏରେ ୱାଡିନ୍ ଲେକା ଏରିମାୟା, "ପର୍ବୁ ପକୁଦାଣ୍ଡ୍ ଆନ୍ ଜିୱେଟେ  ମାପୃ, ପାଟିନ୍ ୱା॰ଗୁସୁଲ୍ ଆନ୍ ମୁୱାଟ୍ତିନ୍ କୁଟୁଦାୱ୍, ଆରେ ପାଟିନ୍ ନା॰ଗିଲ୍  ମାପୃ॰ ପର୍ସଂସା କେଦାୱ୍ ।"
\v 12 ଆଦି॰ ପାୟିଟ୍ ଆମ୍ ଗୁଲ୍ ପାଟିନ୍ ଲକ୍  ମାପୃ॰ ମୁୱାଟ୍ତିନ୍ ନିଜେ ନିଜେଟେ ଇସାପ୍ ସିଗି॰ ପାର୍ଦା ।
\v 13 ଆଦି॰ ୱାର୍, ଆମ୍ ଗୁଲ୍ ଉକୁର୍ ଆରେକୁର୍ନେ ବିଚାର୍ କେଗି॰ ପାଣ୍ତାମ୍ବୁର୍; ମାତର୍ ନିଜେଟେ ତଡଣ୍ଡ୍ ସେନଣ୍ତି ପାୱୁ॰ ବାଦା ଆରେ ଦକା କେଗି॰ ମାନା ଇଦ୍ ଇମ୍ଗୁଲ୍ ଏତାପୁର୍ ।
\v 14 ଆନ୍ ପୁୟାନ୍ ପର୍ବୁ ଯୀଶୁ॰ ପେଲ୍ ଆନ୍ ସତ୍ ରେନ୍ ପୁନୁଦାନ୍ ଜେ ଏନାମେନ୍ ତିନଣ୍ତି ଦିନ୍ସୁ ନିଜେନି॰ ଅସୁକଲ୍ ଏରା, ମାତର୍ ଏରେ ଲକ୍ ଏନା ମେନ୍ ଦିନ୍ସୁ ଅସୁକଲ୍ ଏଞ୍ଜି ଏତାକଡ୍ ଆଦ୍ ୱାୟ୍କେ ଅଣ୍ତୁ॰ ପାୟିଟ୍ ଅସୁଚି ।
\v 15 ଏନାଦି॰ କି ଇନେ ତିନଣ୍ତି କାଦି ତଡଣ୍ଡ୍ ପାୟିଟ୍ ଦୁକ୍ ସିଗଡ୍ ଇମ୍ ଆରେ ଲାଡ୍ନା ପିୟାର୍ । ଏୟିରୁ॰ ପାୟିଟ୍ କୀଷ୍ଟ ସାନଣ୍ଡ୍, ଅଣ୍ତୁ॰ ଇମ୍ ଇମ୍ଗୁଲୁ॰ନେ ତିନଣ୍ତି କାଦିନା ବିନାସ୍ କେମେର୍ ।
\v 16 ଇମ୍ଗୁଲ୍ନେ ନିୟାଟେ ବିସୟ୍ ନିନ୍ଦା ପାୟ୍ଏରି॰ ମାକା;
\v 17 ଏନାଦି॰ କି  ମାପୃନେ ରାଜିତ୍ ତିନଣ୍ତି ଉନଣ୍ତି ମାନା, ମାତର୍ ଦରମ୍, ସାନ୍ତି, ଆରେ ସୁକଲ୍ ଆତ୍ମା॰ ପେଲ୍ ମାନଣ୍ତି କିର୍ଦେ ।
\v 18 ଏର୍ ଇ ବିସୟ୍ରେନ୍ କୀଷ୍ଟନେ ସେବା କେଦାର୍, ଅଣ୍ଡ୍  ମାପୃ॰ କିର୍ଦେ କେଦାଣ୍ଡ୍ ଆରେ ନର୍ ଲକୁ॰ ପେଲ୍ ମେନ୍ ନିୟାଟେଣ୍ଡ୍ ଏଦାଣ୍ଡ୍ ।
\v 19 ଆଦି॰ ପାୟିଟ୍ ୱାର୍, ଏରେ ବିସୟ୍ ସାନ୍ତିଟେ, ଏରେ ବିସୟ୍ ଉକୁର୍ ଆରେକୁର୍ନେ ଜିୱେ॰ ତିୟାର୍ ଏରିଦା ଆୟ୍ ପାଟିନ୍ କେଗି॰ ପାୟିଟ୍ ସେନି॰ କାର୍ ।
\v 20 ତିନଣ୍ତି କାଦି ପାୟିଟ୍  ମାପୃନେ କାମେ ନସଟ୍ କେମେର୍, ପାଟିଟେ ଦିନ୍ସୁ ତାନ୍ ସୁଚି; ଏ॰ଗଡ୍ ମେନ୍ ଆଦ୍ ଆରେକୁରୁ॰ କୁଟୁକଡ୍ ଆୟ୍ ତିନଣ୍ତି ଉୟା ।
\v 21 ସେପୁଲ୍ ତିନଣ୍ତି ଆରେ ସର୍॰ଗଣ୍ତି ମାଲ୍ ମାନାକଡ୍ ଏରେ ବିସୟ୍ରେନ୍ ଜଦି ଇମେ ବାୟି॰ ବାଦା ସିଦା ଆଦ୍ କେୟାକଡ୍ ନିୟା ।
\v 22 ଇମ୍ଗୁଲ୍ନେ ଏରେ ବିସ୍ୱାସ୍ ମାୟା ଆଦ୍ ଇମ୍  ମାପୃ॰ ମୁୱାଟ୍ତିନ୍ ନିଜେଟେ ଗର୍ବେନ୍ ଇରିମାଣ୍ତୁର୍ । ଏର୍ ଏନାଦ୍ ପରିକ୍ୟା ସିଦ୍ ଏଞ୍ଜି ବୁଜ୍ ଏଦାର୍, ଅଣ୍ଡ୍ ଜଦି ଆମାନ୍ ନିଜେନି॰ ଦସି ଏଞ୍ଜି ପାକୁସି ଏରାଣ୍ତ ଅଣ୍ଡ୍ ଦନ୍ୟଟଣ୍ଡ୍ ।
\v 23 ମାତର୍ ଏର୍ ଅଡୁୱା କେୟି ତିୟାଣ୍ଡ୍, ଅଣ୍ଡ୍ ଡଣ୍ଡ୍ ପାୟ୍ ଏଦାଣ୍ଡ୍, ଏନାଦି॰ କି ଅଣ୍ଡ୍ ବିସ୍ୱାସ୍ନା ତିନାଣ୍ଡ୍; ଆରେ ଏନାଦ୍ ମେନ୍ ବିସ୍ୱାସ୍ନା ମାନା ଆଦ୍ ପାପ୍ ।
\c 15
\p
\v 1 ବିସ୍ୱାସ୍ରେନ୍ ଆମ୍ ଗୁଲ୍ ବପୁଟ୍ ଲକ୍, ଦୁର୍ବଲ୍ତୁଲ୍ନେ ଦୁକ୍ ସେଣ୍ତୁକୁ॰ ଦର୍କାର୍ ଆରେ ନିଜେନ୍ ନିଜେଟେ ସୁକ୍ ପାୟିଟ୍ ଚେସ୍ଟା କେଗି॰ ମାନା ।
\v 2 ୱାର୍ ଆମ୍ ଗୁଲ୍ନେ ପାଟିନ୍ ଲକ୍ ନିଜେଟେ କାକେଲ୍ ଉଲେଟ୍ ଲକ୍ନେ କିର୍ଦେ ପାୟିଟ୍ ନିୟା ଆରେ ଉନତି ଏରି॰ ଚେସ୍ଟା କେଗି॰ କାର୍ ।
\v 3 ଏନାଦି॰ କି କୀଷ୍ଟ ମେନ୍ ନିଜେଟେ ସୁକୁ॰ ଚେସ୍ଟା କେୟୁଟଣ୍ଡ୍, ମାତର୍ ଏରେ ୱାଡିନ୍ ଲେକା ମାୟା, ଇମେ ନିନ୍ଦା କାରିୟାତିଲ୍ନେ ନିନ୍ଦା ଆନ୍ ପୟ୍ତାନ୍ ଲାତା ଏନେ ।
\v 4 ପର୍ବୁ କାଲେନ୍ ଏନାଦ୍ ଲେକା ଏରିମାଟେ, ଆଦ୍ ଆମ୍ ଗୁଲ୍ ମାୟିରି॰ ପାୟିଟ୍ ଲେକା ଏରିମାଟେ, ଏରେ ୱାଡିନ୍ ଦରଜ୍ ଆରେ ସାନ୍ତନା ଉନିଟ୍ ବରସ୍ ପାୟ୍ ଏନର୍ ।
\v 5 ଦରଜ୍ ଆରେ ସାନ୍ତି ସିୟାକ୍  ମାପୃ ଇମ୍ଗୁଲୁ॰ କୀଷ୍ଟ ଯୀଶୁ॰ ୱାଡିନ୍ ଉକୁର୍ ଆରେକୁର୍ନା ଉକ୍ଟି ମନ୍ ଏରି॰ ସାୟିଜ୍ କେକାଣ୍ଡ୍ ।
\v 6 ଇମ୍ ଉକୁଟ୍ ମନ୍ ଆରେ ଉକୁଟ୍ ପଲେନା ଇମ୍ଗୁଲ୍ ଆରେ ଆମ୍ ଗୁଲ୍ନେ ପର୍ବୁ ଯୀଶୁ କୀଷ୍ଟନେ ଆବା॰ ମଇମା କେୟୁର୍ ।
\v 7 ଆଦି॰  ମାପୃନେ ମଇମା ପାୟିଟ୍ କୀଷ୍ଟ ଇମୁ॰ ଏଟେନ୍ ଗରନ୍ କେନଣ୍ଡ୍, ଇମ୍ଗୁଲ୍ ମେନ୍ ଉକୁର୍ ଆରେକୁରୁ॰ ଆୟ୍ ୱାଡିନ୍ ଗରନ୍ କେୟୁର୍ ।
\v 8 ଏନାଦି॰ କି ଆନ୍ ପକୁଦାନ୍, କୀଷ୍ଟ  ମାପୃନେ ସତ୍ ପାୟିଟ୍ ଜିଉଦିତିଲ୍ନେ ସେବାକାରିୟା କେୟି ଏରି ମାୟାଣ୍ଡ୍, ଏରେ ୱାଡିନ୍ ଅଣ୍ଡ୍ ଆନି ଦାଦିତିଲି॰ ସି ଏରଣ୍ତି ପାର୍ମାନ୍ଗିଲ୍ ପାଟିନ୍ ତିର୍ କେଗି॰ ।
\v 9 ଆରେ ୱେନ୍ ଜାତିତିଲ୍  ମାପୃନେ ଦୟା ପାୟିଟ୍ ଅଣ୍ତୁନେ ମଇମା କେଗିଦାର୍; ଏରେ ୱାଡିନ୍ ଲେକା ମାୟା, "ଇଦି॰ ଆନ୍ ୱେନ୍ ଜାତିତିଲି॰ ପେଲ୍ ଇନେ ପର୍ସଂସା କେଗିଦାନ୍, ଆରେ ଇନେ ପିଦିର୍ନା ପାଟେ ପାର୍ଦାନ୍ ।"
\v 10 ଆରେତରେକ୍ ଅଣ୍ଡ୍ ପକୁଦାଣ୍ଡ୍, ଏ ୱେନ୍ ଜାତିତିଲ୍, ଇମ୍ଗୁଲ୍ ଅଣ୍ଡ୍ନେ ଲକ୍ନା ମିସ୍ତେନ୍ କିର୍ଦେ କେୟୁର୍ ।
\v 11 ଆରେତରେକ୍, "ଏ ୱେନ୍ ଜାତିଟେ ପାଟିନ୍ ଲକ୍ ପର୍ବୁ॰ ପର୍ସଂସା କେୟୁର୍, ଆରେ ଲକ୍ଗୁଲ୍ ପାଟିନ୍ ଅଣ୍ତୁ॰ ସ୍ତୁତି କେକାର୍ ।"
\v 12 ଆରେତରେକ୍ ଜିସାୟି ପକୁଦାଣ୍ଡ୍, "ଜିସୟ୍ନେ ମୁଲ୍ ସେୟ୍ଦା, ଆରେ ଏର୍ ୱେନ୍ ଜାତିତିଲି॰ ସାସନ୍ କେଗି॰ ସିଲ୍ତାର୍, ୱେନ୍ ଡାତିତଲ୍ ଅରୁ॰ ପେଲ୍ ବର୍ସା ଇରିଦାର୍ ।"
\v 13 ଆୟ୍ ବରସ୍ଟେ  ମାପୃ ଇମ୍ଗୁଲ୍ନେ ବିସ୍ୱାସ୍ ଉନିଟ୍ ପାଟିଟେ କିର୍ଦେ ଆରେ ସାନ୍ତିରେନ୍ ପରିପୁରୁନ୍ କେକାଣ୍ଡ୍, ଇମ୍ଗୁଲ୍ ସୁକଲ୍ ଆତ୍ମାଟେ ସକ୍ତିନା ଇମ୍ଗୁଲ୍ନେ ବର୍ସା ସାନ୍ଦି ସେନ୍କା ।
\v 14 ଏ ଆନେ ବାୟି ଲକ୍, ଇମ୍ଗୁଲ୍ ନିଜେନ୍ ନିଜେନ୍ ନିୟାନା ଆରେ ପାଟିଟେ ଗିୟାନ୍ନା ପୁରୁନ୍ ଏରିମାଟର୍; ଆରେ ଉକୁର୍ ଆରେକୁରୁ॰ ମାୟିର୍ ସିଗି॰ ପାୟିଟ୍ ମେନ୍ ଅଡ୍ତାର୍, ଇଦ୍ ଆନ୍ ନିଜେନ୍ ମେନ୍ ଇମ୍ଗୁଲୁ॰ ବିସୟ୍ରେନ୍ ନିସ୍ଚୟ୍ ବୁଜ୍ ଏରିଦାନ୍ ।
\v 15 ମାତର୍ ଆନୁ॰  ମାପୃ ସିୟଣ୍ତି ଅନୁଗ୍ରନା ଇମ୍ଗୁଲୁ॰ ଆରେତରେକ୍ ଏତାସି ସିଗି॰ ପାୟିଟ୍ ଏ॰ଗିଟ୍ ବିସୟ୍ ଗୁଲ୍ତୁନ୍ ପେରିନ୍ ଦରଜ୍ନା ଇମ୍ଗୁଲୁ॰ ପେଲ୍ ଲେକାତନ୍ ।
\v 16 ଏନାଦି॰ କି ୱେନ୍ ଜାତିତିଲ୍ ଏରେ ୱାଡିନ୍ ସୁକଲ୍ ଆତ୍ମାନା ସୁକଲ୍ ଏରି॰ ଆରେ  ମାପୃ॰ କିର୍ଦେଟେ ବିସୟ୍ ଏଦା, ଇଦି॰ ପାୟିଟ୍ ଅରୁ॰ କାକେଲ୍ କୀଷ୍ଟ ଯୀଶୁନେ ସେବା କାରିୟା ଏରି॰  ମାପୃନେ ନିୟାଟେ କାବୁର୍ତୁନ୍ ଜାଜକ୍ ସମାନ୍ କେଗି॰ ପାୟିଟ୍ ଆନୁ॰ ଆୟ୍ ଅନୁଗ୍ର ସି ଏରିମାୟା ।
\v 17 ଆଦି॰  ମାପୃନେ ସେବା ବିସୟ୍ରେନ୍ ଆନ୍ କୀଷ୍ଟ ଯୀଶୁ॰ ପେଲ୍ ମାଞ୍ଜି ଗରବ୍ କେଗିଦାନ୍ ।
\v 18 ଏନାଦି॰ କି ୱେନ୍ ଜାତିତିଲି॰ ଆଗିୟା ମାନ୍ ଏଦାନ୍ ଲକ୍ କେଗି॰ ପାୟିଟ୍ କୀଷ୍ଟ ଆନ୍ ଉନିଟ୍ ପକଣ୍ତି ପାଟେନା ଆରେ କାମେନା, ୱେନ୍ ୱେନ୍ ଚିନ୍ଗିଲ୍ ଆରେ କାବା ଏରଣ୍ତି କାମେଲ୍ନା, ସୁକଲ୍ ଆତ୍ମାଟେ ସକ୍ତିନା କେୟଣ୍ତି ସାକାରି ଏନାମେନ୍ ବିସୟ୍ଗୁଲ୍ ପକୁ॰ ପାୟିଟ୍ ଆନ୍ ସାସ୍ କେୟାନ୍ ।
\v 19 ଇ ୱାଡିନ୍ ଜିରୁସାଲେମ୍ଟୁକ୍ ଇଲୁରିକ୍ ଆରେକ୍ ଚାରିବେଡ୍ତେନ୍ ଆନ୍ କୀଷ୍ଟନେ ନିୟାଟେ କାବୁର୍ ପୁରାପୁରୁନ୍ ୱେଣ୍ତୁସି ମାୟାନ୍ ।
\v 20 ଏରେ ୱାଡିନ୍ ଆନ୍ ୱେନ୍ ଲକ୍ନେ କୁନାଦି ପୟ୍ତାନ୍ ମଣ୍ତଲି ଗଡାକି॰ ପାଣ୍ତାନ୍, ଇଦି॰ ପାୟିଟ୍ ଏରେ ମାନ୍ କୀଷ୍ଟନେ ପିଦିର୍ ୱେଣ୍ତୁସି ଏରାଦି, ଇ ୱାଡିଟେ ବାସେନ୍ ନିୟାଟେ କାବୁର୍ ୱେଣ୍ତୁକୁ॰ ଆନେ ଉଦେସ୍,
\v 21 ଏରେ ୱାଡିନ୍ ଲେକା ମାୟା, "ଏର୍ ଅଣ୍ତୁନେ କାବୁର୍ ପାୟ୍ ଏରାରି ଅର୍ ସୁଡ୍ଦାର୍, ଆରେ ଏର୍ ୱେନାରି ଅର୍ ବୁଜ୍ ଏଦାର୍ ।"
\v 22 ଇଦି॰ ପାୟିଟ୍ ଆନ୍ ଇମ୍ଗୁଲୁ॰ ପେଲ୍ ୱାଦାନ୍ ଏଞ୍ଜି ପେରିନ୍ ପାଲି ଚେସ୍ଚା କେନନ୍ ମାତର୍ ୱାରି॰ ଅଡୁଟନ୍ ।
\v 23 ମାତର୍ ଇଣ୍ତି ଇ ଦେସ୍ତିନ୍ କାମେ କେଗି॰ ସେବା ମାନୁଟେ, ଏ॰ଗିଟ୍ ବରସ୍ ଏନେ ଇମ୍ଗୁଲୁ॰ ପେଲ୍ ୱାରି॰ ପାୟିଟ୍ ଇଚା ପେତେ, ଆନ୍ ସ୍ପେନ୍ତିନ୍ ସେୟାନ୍ବେଲ୍ ୱାଦାନ୍;
\v 24 ଏନାଦି॰ କି ପାୱ୍ତୁନ୍ ଇମ୍ଗୁଲ୍ନା ବେଟ୍ ଏରି ପର୍ତୁମ୍ ଇମ୍ଗୁଲ୍ନା ମିସ୍ତେନ୍ ଏନେତ୍ ବେଲା କିର୍ଦେ କେଦାନ୍ କୁଣ୍ତେଲ୍ ଆୟ୍ ବାସେନ୍ ସେନି॰ ପାୟିଟ୍ ଇମ୍ଗୁଲ୍ ଆନୁ॰ ଏନେତ୍ ଦୁରି ଏଦୁସି ସିଦାର୍ ଏଞ୍ଜି ଆସା କେଗିଦାନ୍ ।
\v 25 ମାତର୍ ଇଣ୍ତି ସାଦୁତୁଲୁ॰ ସେବା କେଗି॰ ପାୟିଟ୍ ଆନ୍ ଜିରୁସାଲେମ୍ତୁନ୍ ସେନିଦାନ୍ ।
\v 26 ଏନାଦି॰ କି ଜିରୁସାଲେମ୍ତୁନ୍ ମାନଣ୍ତି ସାଦୁ ଲକୁ॰ ପେଲ୍‍ଟୁକ୍ ଏର୍ କାକୁର୍ତି, ଅରୁ॰ ପାୟିଟ୍ ମାକିଦନିୟା ଆରେ ଆକାୟା॰ ମାନଣ୍ତି ମଣ୍ତଲିଲ୍ଟେ ପବିତ୍ର ଲକ୍ଗୁଲ୍ ଏ॰ଗୁର୍ତୁଲ୍ କାଣ୍ତେକ୍ ଦାନ୍ ଜମାସି ସିନର୍ ।
\v 27 ଅର୍ ଇଦ୍ କେଗି॰ ଇଚା କେନର୍ ସତ୍, ଆଟେକଡ୍ ଅର୍ ଅରୁ॰ ପେଲ୍ ରୁନ୍ ମେର୍ ଏରିମାର୍; ଏନାଦି॰ କି ଜଦି ୱେନ୍ ଜାତିତିଲ୍ ଅରୁନେ ଆତ୍ମା ବିସୟ୍ରେନ୍ ସା॰ ଏରିମାର୍, ଆଟେକଡ୍ ଅର୍ ଜଗତ୍ଟେ ବିସୟ୍ତୁନ୍ ମେନ୍ ଅର୍ନେ ସେବା କେଗି॰ ପାୟିଟ୍ ରୁନ୍ ଏରି ମାୟାର୍ ।
\v 28 ଆଦି॰ ପାୟିଟ୍ ଇ କାମେ କେୟି ପଲ୍ଦାନ୍ କୁଣ୍ତେଲ୍ ଆରେ ଇ ଜମାପଣ୍ତି ଦନ୍ସମ୍ପଦ୍ ଅରୁ॰ କୀତିନ୍ ସର୍ପାତାନ୍ କୁଣ୍ତେଲ୍ ଇମ୍ଗୁଲୁ॰ ପେଲ୍ ୱାରି ସ୍ପେନ୍ତିନ୍ ସେୟାନ୍ ।
\v 29 ଆରେ ଆନ୍ ପୁୟାନ୍, ଏରେ ବେଲ୍ ଆନ୍ ଇମ୍ଗୁଲୁ॰ ପେଲ୍ ୱାଦାନ୍, ଆଟେଲ୍ କୀଷ୍ଟନେ ଆସିର୍ବାଦ୍ ପୁରାପୁରୁନ୍ ପାୟ୍ଏରି ୱାଦାନ୍ ।
\v 30 ଏ ବାୟିତିଲ୍, ଆନ୍ ଆମ୍ ଗୁଲ୍ନେ ପର୍ବୁ ଯୀଶୁ କୀଷ୍ଟ ଆରେ ସୁକଲ୍ ଆତ୍ମାଟେ ଲାଡ୍ନା ଆନ୍ ପାୟିଟ୍  ମାପୃ॰ ପେଲ୍ ଆନ୍ନା ମିସ୍ତେନ୍ ପାର୍ତନା କେଗି॰ ପାୟିଟ୍ ଇମ୍ଗୁଲୁ॰ ବିନତି କେଗିଦାନ୍ ।
\v 31 ଆନ୍ ଜିଉଦା ଦେସ୍ଟେ ଅବିସ୍ୱାସିତିଲି॰ ପେଲ୍‍ଟୁକ୍ ରକ୍ୟା ପାୟ୍ ଏଦାନ୍ ଆରେ ଜିରୁସାଲେମ୍ତୁନ୍ ଆନେ ସେବା କାମେ, ଆଦ୍ ଏଟେନ୍ କି ସାଦୁତୁଲୁ॰ ପେଲ୍ ମାନ୍ୟ ଏରି॰ ପାୟିଟ୍ ପାର୍ତନା କେୟୁର୍ ।
\v 32  ମାପୃନେ ଇଚାନା ଆନ୍ କିର୍ଦେନା ଇମ୍ଗୁଲୁ॰ ପେଲ୍ ୱାରି ଇମ୍ନା ବିସ୍ରାମ୍ ପାୟ୍ ଏଦାନ୍ ।
\v 33 ସାନ୍ତି ସିୟାକ୍  ମାପୃ ଇମ୍ ପାଟିନ୍ ଲକ୍ନା ମାକାଣ୍ଡ୍ । ଆମେନ୍ ।
\c 16
\p
\v 1 କେ॰ କ୍ରେୟାନ୍ ମାନଣ୍ତି ମଣ୍ତଲିଟେ ସେବିକା, ଆନ୍ ସେଲାଲ୍ ପେୟିବି ପାୟିଟ୍ ଆନ୍ ଇମ୍ଗୁଲୁ॰ ଅନୁଗ୍ରଦ୍ କେଗିଦାନ୍ ।
\v 2 ଇମ୍ଗୁଲ୍ ସୁକଲ୍ ସାଦୁ ଲକୁ॰ ଗରନ୍ କେଦାର୍ ୱାଡିନ୍ ପେୟିବି॰ ଗରନ୍ କେଉର୍ ଆରେ ଏରେ ବିସୟ୍ରେନ୍ ମେନ୍ ଇମ୍ଗୁଲୁ॰ ପେଲ୍‍ଟୁକ୍ ଆଦି॰ ସାୟିଜ ଲଡା, ଆୟ୍ ବିସୟ୍ରେନ୍ ଆଦି॰ ସାୟିଜ କେୟୁର୍, ଏନାଦି॰ କି ଆଦ୍ ନିଜେନ୍ ମେନ୍ ପେ॰ଗୁର୍ତୁଲୁ॰ ଆରେ ଆନୁ॰ ମେନ୍ ସାୟିଜ କେୟି ମାୟା ।
\v 3 କୀଷ୍ଟ ଯୀଶୁନେ କାମେନ୍ ଆନ୍ନା ସ॰ଗେନ୍ ମାନାକର୍ ପ୍ରିସ୍କା ଆରେ ଆକିଲା॰ ଜୁୱାର୍ ୱେଣ୍ତୁପୁର୍;
\v 4 ଆରେ ଆନେ ଜିୱେ॰ ରକ୍ୟା ପାୟିଟ୍ ନିଜେଟେ ନିଜେଟେ ଜିୱେ॰ ବିପଦ୍ତୁନ୍ କାରି ସିନର୍; ୱାୟ୍କେ ଆନ୍ ଅରୁ॰ ଦନ୍ୟବାଦ୍ ସିଗିଦାନ୍; ଆଦ୍ମାନା ମାତର୍ ୱେନ୍ ଜାତିତିଲ୍ନେ ମଣ୍ତଲିମେନ୍ ଅରୁ॰ ଦନ୍ୟବାଦ୍ ସିଗିଦାର୍ ।
\v 5 ଆରେ ଅରୁନେ ଉଲେନ୍ ମାନଣ୍ତି ମଣ୍ତଲି॰ ମେନ୍ ଜୁୱାର୍ ୱେଣ୍ତୁପୁର୍ । ଆନେ ପ୍ରିୟ ଏପାୟିନେତି॰ ଜୁୱାର୍ ୱେଣ୍ତୁପୁର୍, ଅଣ୍ଡ୍ କୀଷ୍ଟ॰ ଉଦେସ୍ରେନ୍ ଆସିୟାଟେ ପର୍ତୁମ୍ ବିସ୍ୱାସ୍ କେୟାକ୍ ।
\v 6 ମରିୟମୁ॰ ଜୁୱାର୍ ୱେଣ୍ତୁପୁର୍, ଆଦ୍ ଇମ୍ଗୁଲୁ॰ ପାୟିଟ୍ ପେରିନ୍ କାମେ କେୟି ପାଣ୍ତିମାଟେ ।
\v 7 ଆନେ ନିଜ୍ କୁଟୁମ୍ଟେ ଲକ୍ ଆନ୍ଦ୍ରନିକ୍ ଆରେ ଜୁନିୟା॰ ଜୁୱାର୍ ୱେଣ୍ତୁପୁର୍, ଅର୍ ଆନ୍ନା ବନ୍ଦି ଉଲେନ୍ ମାଟର୍; ଅର୍ ପେରିତ୍ତିଲି॰ ପେଲ୍‍ଟୁକ୍ ପିଦିର୍ ସେନାକର୍ ଆରେ ଆନ୍ ଆଗାଡି କୀଷ୍ଟ॰ ପେଲ୍ ମାଟର୍।
\v 8 ପର୍ବୁ॰ ପେଲ୍ ଆନେ ପ୍ରିୟ ଆମ୍ପ୍ଲିୟାତା॰ ଜୁୱାର୍ ୱେଣ୍ତୁପୁର୍ ।
\v 9 କୀଷ୍ଟ॰ ସେବାନ୍ ଆମ୍ ଗୁଲ୍ନା ସ॰ଗେନ୍ କାମେ କେୟାକ୍ ଉର୍ବାନି॰ ଆରେ ପ୍ରିୟ ସ୍ତାକୁ॰ ଆନେ ଜୁୱାର୍ ୱେଣ୍ତୁପୁର୍ ।
\v 10 କୀଷ୍ଟ॰ ପେଲ୍ ମାଞ୍ଜି ପରିକ୍ୟା॰ ସିଦ୍ ଏରାକ୍ ଆପେଲ॰ ଜୁୱାର୍ ୱେଣ୍ତୁପୁର୍ । ଆରିସ୍ତବୁଲ୍ନେ ଉଲେଟେ ପାଟିନ୍ ଲକୁ॰ ଜୁୱାର୍ ୱେଣ୍ତୁପୁର୍ ।
\v 11 ଆନେ କୁଟୁମ୍ଟେ ଏରଦିୟ॰ ଜୁୱାର୍ ୱେଣ୍ତୁପୁର୍ । ନାର୍କିସୁ॰ ପରିବାର୍ ତାନିର୍ଟୁକ୍ ଏରେ ଲକ୍ ପର୍ବୁ॰ ପେଲ୍ ମାୟାର୍, ଅରୁ॰ ଜୁୱାର୍ ୱେଣ୍ତୁପୁର୍ ।
\v 12  ମାପୃନେ କାମେ କେୟି ପାଣ୍ତଣ୍ତି କ୍ରୁପେନା ଆରେ କ୍ରୁପେସା॰ ଜୁୱାର୍ ୱେଣ୍ତୁପୁର୍ । ପ୍ରିୟ ପ୍ରିସି॰ ଜୁୱାର୍ ୱେଣ୍ତୁପୁର୍ । ଏର୍ କି ପର୍ବୁ॰ କାମେ ପେରିନ୍ କେୟିମାର୍ ।
\v 13 ପର୍ବୁନେ ଆସ୍କି ଏରାକ୍ ରୁପ॰ ଆରେ ତାମ୍ ଆୟା॰ ଜୁୱାର୍ ୱେଣ୍ତୁପୁର୍, ଆଦ୍ ମେନ୍ ଆନେ ଆୟା ସମାନ୍ ।
\v 14 ଅସୁ॰ କ୍ରିତ୍, ପ୍ଲେଗନ୍, ଅର୍ମିସ୍, ପାତ୍ରବା, ଅର୍ମାସ୍, ଆରେ ଅର୍ନା ସ॰ଗେନ୍ ମାନଣ୍ତି ବାୟିତିଲି॰ ଜୁୱାର୍ ୱେଣ୍ତୁପୁର୍ ।
\v 15 ପିଲ ଆରେ ଜୁଲିୟା, ନିରୁସ୍ ଆରେ ଅଣ୍ତୁନେ ସେଲାଲ୍; ଆରେ ଅଲୁମ୍ପା ଆରେ ଅରୁନା ସ॰ଗେନ୍ ମାନଣ୍ତି ପାଟିନ୍ ସୁକଲ୍ ଲକୁ॰ ଜୁୱାର୍ ୱେଣ୍ତୁପୁର୍ ।
\v 16 ସୁକଲ୍ ସକ୍ ସି ଉକୁର୍ ଆରେକୁରୁ॰ ଜୁୱାର୍ କେୟୁର୍ । କୀଷ୍ଟନେ ପାଟିନ୍ ମଣ୍ତଲି ଇମ୍ଗୁଲୁ॰ ଜୁୱାର୍ ୱେଣ୍ତୁକିଦାର୍ ।
\v 17 ଏ ବାୟିଲକ୍, ଇମ୍ଗୁଲ୍ ଏରେ ସିକ୍ୟା ପାୟ୍ଏରିମାର୍, ଆଦିନେ ଆରେକୁଟ୍ ଦିଗାଲ୍ ଏରେ ଲକ୍ ଦଲ୍ ବାଗାତାର୍ ଆରେ ବାଦା କେଦାର୍, ଅରୁ॰ ଚିନାସି ଅରୁ॰ ପେଲ୍‍ଟୁକ୍ ୱେନେଲ୍ ମାନି॰ ପାୟିଟ୍ ଆନ୍ ଇମୁ॰ ଅନୁଗ୍ରଦ୍ କେଗିଦାନ୍ ।
\v 18 ଏନାଦି॰ କି ଇ ୱାଡିଟେ ଲକ୍ଗୁଲ୍ ଆମେ ପର୍ବୁ କୀଷ୍ଟନେ ଦାସ୍ ଏରାର୍, ମାତର୍ ନିଜେଟେ ନିଜେଟେ ପୁଡୁଗ୍ଗୁ॰ ପାୟିଟ୍ ସେବା କେଗିଦାର୍, ଆରେ ତିରେନ୍ ତିରେନ୍ ବାକ୍ୟ ପକି ନିୟାଟେ ଗର୍ବେଟେ ଲକୁନେ ମନୁ॰ ବେଡାସି କାରିମାର୍ ।
\v 19 ଇମ୍ଗୁଲ୍ନେ ଆଗିୟା ମାନ୍ ଏରଣ୍ତି ପାଟେ ପାଟିନ୍ ଲକୁ॰ ପେଲ୍ ପୁଟ୍କାର୍ ଏରି ସେଞ୍ଜି ମାୟା; ଆନ୍ ଇମ୍ଗୁଲୁ॰ ପାୟିଟ୍ କିର୍ଦେ କେଗିଦାନ୍, ମାତର୍ ଇମ୍ ଏରେ ୱାଡିନ୍ ସତ୍ ବିସୟ୍ରେନ୍ ଗିୟାନି ଆରେ ସତ୍ ମାନା ବିସୟ୍ରେନ୍ ସତ୍ ନା ମାଣ୍ତୁର୍, ଇଦ୍ ଆନେ ଇଚା ।
\v 20 ଆରେ ସାନ୍ତି ସିୟାକ୍ ପର୍ବୁ ସୟିତାନି॰ ଦାପ୍ରେନ୍ ଇମ୍ଗୁଲ୍ନେ ପାଦ୍ କିଡି॰ ଅୟ୍ଗିକାର୍ଦାଣ୍ଡ୍ । ଆମେ ପର୍ବୁ ଯୀଶୁନେ ଅନୁଗ୍ର ଇମ୍ଗୁଲ୍ନା ସ॰ଗେନ୍ ଏକା ।
\v 21 ଆନ୍ନା ମିସ୍ତେନ୍ କାମେ କେୟାକ୍ ତିମତି, ଆରେ ଆନେ କୁଟୁମ୍ଟେ ଲକିୟା, ଜାସନ୍ ଆରେ ସସିପାତ୍ର ଇମ୍ଗୁଲୁ॰ ଜୁୱାର୍ ୱେଣ୍ତୁକିଦାର୍ ।
\v 22 ଇ ଚିଟି ଲେକାପାକ୍ ଜେ ଆନ୍ ତେର୍ତିୟ, ଆନ୍ ପର୍ବୁ॰ ପିଦିର୍ନା ଇମୁ॰ ଜୁୱାର୍ ୱେଣ୍ତୁକିଦାନ୍ ।
\v 23 ଆନେ ଆରେ ପାଟିନ୍ ମଣ୍ତଲିଟେ ତଣ୍ତେକରୁ॰ ନିୟା ସୁଡାକ୍ ଗାୟ ଇମୁ॰ ଜୁୱାର୍ ୱେଣ୍ତୁକୁଦାଣ୍ଡ୍ । ଇ ଗଡ୍ଟେ ଡାବୁ ପେଟି ସୁଡାକ୍ ଏରାସ୍ଟ ଆରେ ବାୟି କାର୍ତ ଇମ୍ଗୁଲୁ॰ ଜୁୱାର୍ ୱେଣ୍ତୁକିଦାର୍ ।
\v 24 ଆମ୍ ଗୁଲ୍ନେ ପର୍ବୁ ଯୀଶୁ କୀଷ୍ଟନେ ଅନୁଗ୍ର ଇମ୍ ପାଟିନ୍ ଲକୁ॰ ପେଲ୍ ସ॰ଗେନ୍ ଏକା । ଆମେନ୍ ।
\v 25 ଏରେ  ମାପୃ ଆନେ ନିୟାଟେ କାବୁର୍ ଆରେ ଯୀଶୁ କୀଷ୍ଟନେ ବିସୟ୍ଟେ ପର୍ଚାର୍ ଅନୁସାର୍ନା ଏରେ ଗୁପତ୍ ବିସୟ୍ ପୁରବ୍କାଲ୍ଟୁକ୍ ପର୍କାସ୍ ଏରାଦି ମାଟେ ।
\v 26 ମାତର୍ ଇଣ୍ତି ପର୍କାସ୍ ଏରିମାୟା, ଆରେ ବିସ୍ୱାସ୍ କେୟି ଆଗିୟା ମାନ୍ ଏରି॰ ପାୟିଟ୍ ପୁର୍ତି ତିୟାର୍ ଏଦାନ୍ ଆଗାଡି ମାନାକ୍  ମାପୃନେ ଆଗିୟା ଅନୁସାର୍ନା ବାବବାଦିତିଲ୍ନେ ସାସ୍ତର୍ ସାୟିଜରେନ୍ ପାଟିନ୍ କୁଟୁମ୍ଟେ ଲକୁ॰ ପେଲ୍ ଉଣ୍ତୁସି ଏରିମାୟା, ଆୟ୍ ଗୁପତ୍ ବିସୟ୍ଟେ ପର୍କାସ୍ ଅନୁସାର୍ନା ଇମ୍ଗୁଲୁ॰ ତିର୍ କେୟି ଇରି॰ ପାୟିଟ୍ ଅଡ୍ତା ।
\v 27 ଯୀଶୁ କୀଷ୍ଟ॰ ଉନିଟ୍ ଜୁଗ୍ ଜୁଗ୍ ଆୟ୍ ୱାୟ୍କେ ଉକ୍ଟି ଗିୟାନ୍ କାରିୟା  ମାପୃନେ ମଇମା ଏକା । ଆମେନ୍ ।
