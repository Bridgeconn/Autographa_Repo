\id 1CO - Devgarhia New Testament
\ide UTF-8
\rem Copyright Information: Creative Commons Attribution-ShareAlike 4.0 License
\h कोरिन्थीहुक्रिहिन्हे पावलके शुरुक पत्र
\toc1 कोरिन्थीहुक्रिहिन्हे पावलके शुरुक पत्र
\toc2 १ कोरिन्थी
\mt1 1 Corinthians
\mt1 १ कोरिन्थी
\c 1
\s कोरिन्थीहुक्रिन्हीन्हे पावलके सुरुक पत्र
\p
\v 1 परमेश्वरके इच्छाके ओहोँरसे ख्रीष्ट येशूके प्रेरित हुईक लग बलाइल पावल और हमार भैया सोस्थेनेससे,
\v 2 कोरन्थिमे रहल परमेश्वरके मण्डलीहे जे ख्रीष्ट येशूमे पवित्र हुईलबा, और ओइनके सँग-संगे प्रत्येक ठाउँमे सन्त हुईक लग बलाइलहुँकरे सक्कुहुनहे, जोन ओइने प्रभु येशू ख्रीष्टके नाउँके पुकारा करथैँ, जे ओईने और हमार प्रभु हुईतै:
\v 3 परमेश्वर हमार पिता और प्रभु येशू ख्रीष्टसे तुहुरिन्हे अनुग्रह और शान्ति |
\s धन्यवाद ज्ञापन
\p
\v 4 ख्रीष्ट येशूमे तुहुरिन्हे देहल परमेश्वरके अनुग्रहक ओहोँरसे तुहुरिनके लग मै परमेश्वरमे सद्दे धन्यवाद चह्रैबु |
\v 5 काकरेकी प्रत्येक किसिमले, या सक्कु बोली और सक्कु ज्ञानमे तुहुरे हुँकारमे धनी हुईल बतो-
\v 6 काकरेकी ख्रीष्टके विषयमे हमार गवाही तुहुरिनमे मजा हुईलबा
\v 7 ताकि तुहुरे हमार प्रभु येशू ख्रीष्ट प्रकट हुइना बातके प्रतीक्ष करेबेर तुहुरिनमे कौनो आत्मिक वरदानके कमी नै हो |
\v 8 हमार प्रभु येशू ख्रीष्टके दिनमे तुहुरिन्हे दोषरहित धारेबेर उहाँ तुहुरिन्हे अन्तिम सम् सुदृढ़ धारही |
\v 9 परमेश्वर विश्वासयोग्य बतैँ, जेकर ओहोँरसे हुँकार छावा हमार प्रभु येशू ख्रीष्टके सङ्गतिमे तुहुरे बलैलो |
\s मण्डलीमे मतभेद
\p
\v 10 हेरो भैयो, हमार प्रभु येशू ख्रीष्टके नाउँमे मै तुहुरिन्हे आग्रह करतुँ, कि तुहुरे सक्कु एक दोसरसे सहमती होओ, और तुहुरिनके बिच्चेमे कुछु अलग ना हुईस पर तुहुरे एक्के मन और एक्के विचारमे होओ |
\v 11 काकरेकी मोरिक भैयो, तुहुरिनके झगरा बा कहिके क्लोएका परिवारहुक्रे महिन्हे खबर देहल बतैँ |
\v 12 मोरिक कना फर्ज यिहे हो, तुहुरे केऊ, ''मै पावलके," कि ऊ ''मै अपोल्लोसके, केऊ ''मै केफासके'' और केऊ ''मै ख्रीष्टके हुईतुँ'' कथो अरे |
\v 13 का ख्रीष्ट बाँटल बतैँ का ? का पावल तुहुरिनके लग क्रूसमे टंग्लैँ का? अथवा का पावलके नाउँमे तुहुरे बप्तिस्मा हुईलो का?
\v 14 मै परमेश्वरहे धन्यवाद देबुँ, कि मै तुहुरिनमेसे क्रिस्पस और गायसहे बाहेक आउर कुहिहे फेन बप्तिस्मा देहल नै हुईतुँ |
\v 15 तबेकमारे मोरिक नाउँमे बप्तिस्मा हुई कलेसे तुहुरे केऊ फेन कहे नै भेतैबो |
\v 16 (हो, मै स्तिफनासके परिवारहे फेन बप्तिस्मा देनु | यकरपाछे, मै आउर किहुहे बप्तिस्मा देहल नै रहूँ, ऊ महिन्हे पता नै हो |)
\v 17 काकरेकी बप्तिस्मा देना नै हो, पर सुसमाचार प्रचार करे ख्रीष्ट महिन्हे पठाइल रहिँत- संसारिक बुद्धिके बातेमे नै हो, नै ते ख्रीष्टके क्रूस शक्तिहिन हुई |
\s परमेश्वरके ज्ञान और शक्ति ख्रीष्ट हुईत
\p
\v 18 काकरेकी क्रूसके सन्देस नष्ट हुईटीरहलके लग मूर्खता हो,पर हम्रे उद्दार भेटैती रहलके लग परमेश्वरके शक्ति हो |
\v 19 काकरेकी लिखल बा | ''मै बुद्धिमानहुँक्रीहिन्हे बुद्धि नष्ट करबुँ, और चतुरहुँक्रीहिनके चतुर्याई विफल करैबुँ |''
\v 20 बुद्धिमान कहाँ बा? शास्त्री कहाँ बा? यी युगके तर्क करुइयन कहाँ बतैँ? का परमेश्वर यी संसारके बुद्धिमानहे मूर्ख नै करैलैँ का?
\v 21 संसार अपन बुद्धि ओहोँरसे परमेश्वरहे चिन्हे नै सेक्लक ओहोँरसे हुँकार बुद्धि अनुसार हम्रे प्रचार कैल सुसमाचारके मूर्खताके ओहोँरसे विश्वास करुइयनहे बचाई परमेश्वर मजा ठहरैलैँ |
\v 22 यहूदीहुँक्रे चिन्ह मग्थैँ और ग्रीकहुँक्रे बुद्धिके खोजिमे बतैँ |
\v 23 पर हम्रे भर क्रूसमे टाँगलसे ख्रीष्टहे प्रचार करथी, जे यहूदीनके लग बाधा और अन्यजातिनके लग मूर्खता हो |
\v 24 पर यी बोलावत हुईयनके लग, चाहे यहूदीहुँक्रे हुँइत या ग्रीकहुँक्रे हुँइत, ख्रीष्ट नै परमेश्वरके शक्ति और बुद्धि हुईतैँ |
\v 25 काकरेकी परमेश्वरके मूर्खता मनैनके बुद्धिसे फेन श्रेष्ठ बा, और परमेश्वरके दुर्बलता मनैनके बलसेफेन शक्तिशाली बा |
\v 26 भैया हो, जब तुहुरे बोलाईल रहो, तुहुरे कसिन रहो ? ऊ विचार करो | सांसारिक स्तरअनुसार तुहुरिनमेसे बहुत्ते जाने बुद्धिमान, बहुत्ते जाने शक्तिशाली और बहुत्ते जाने खान्दानी नै रहो |
\v 27 पर बुद्धिमानहुँक्रीहिन्हे लाजमे पारक लग परमेश्वर संसारके मूर्खचीजहुँक्रीहिन्हे छन्लैँ |
\v 28 परमेश्वर संसारके नीच और तुच्छ ठहरगिल चीजहुँक्रीहिन्हे छन्लैँ | यहाँसम्म कि नगण्य चीजहुँक्रीहिन्हे फेन छन्लैँ, यहे ओहोँरसे कि जोन बात बा ऊ व्यर्थ ठहरिँत,
\v 29 और कौनो प्राणी परमेश्वरके आघे अहङ्कारी ना करीत् |
\v 30 परमेश्वर नै ख्रीष्ट येशूमे तुहुरिनके जीवनके स्रोत हुईतैँ, ख्रीष्टहे नै उहाँ हमार बुद्धि, हमार धार्मिकता और पवित्रता और हमार उद्दार बनैलैँ |
\v 31 तबेकमारे लिखल बा, ''गर्व करुइया प्रभुमे नै गर्व करीत् |''
\c 2
\p
\v 1 भैया हो, मै तुहुरिनके वहाँ आइबेर, बर-बर बात और बुद्धिमे परमेश्वरके गवाहीक घोषणा करती नै अइनु |
\v 2 काकरेकी तुहुरिनके सँग रहेबेर येशू ख्रीष्ट और हुँकार क्रूसमे टाँगल बात बाहेक और कुछु नै जन्ना मै अथोत करल रहूँ |
\v 3 मै तुहुरिनके उहाँ कमजोरमे और धेउर डर और थरथराके अइनु |
\v 4 मोरिक वचन और मोरिक प्रचारमे ज्ञानके लोभैना बात नै रहे, पर पवित्र आत्माके और शक्तिके प्रदर्शनमे रहे,
\v 5 ताकि तुहुरिनके विश्वास मनैनके बुद्धिमे नै हो, पर परमेश्वरके शक्तिमे आधारित हुईस |
\s पवित्र आत्माके ज्ञान
\p
\v 6 तभुन फेन परिपक्क हुइलहुँक्रीहिनके बिच्चेम हम्रे बुद्धिके प्रचार करथी, पर यी युगके बुद्धि नै हो, ना ते यी युगके शासकहुँक्रीहिनके बुद्धि, ऊ पक्कै बित्जाई |
\v 7 पर हम्रे परमेश्वरके गुप्त और लुकल बुद्धिके प्रचार करथी जे युग-युगसे आघे हमार महिमाके लग परमेश्वर छनौट करदेलैँ |
\v 8 यी युगके कौनोफेन शासकहुँक्रे ऊ बात नै बुझ्लैँ | ओईने बुझल रलेसेते महिमाके प्रभुके क्रूसमे टंगने नै रहिँत |
\v 9 पर यी लिखल बा, ''आँखीसे नै देखल और कानसे नै सुनल और मनै मनमे नै सोचल यहे बात परमेश्वर हुँकिनहे प्रेम करुइयनके लग तयार करल बतैँ |''
\v 10 परमेश्वर हमार लग पवित्र आत्माके ओहोँरसे यी प्रकट करल बतैँ | काकरेकी पवित्र आत्मा सक्कु बात खोजत, और परमेश्वरके गहिँर-गहिँर बात फेन खोजि करथैँ |
\v 11 मनैनके भित्तर रहल अपन आत्माबाहेक केऊ मनैनके विचारहे बुझेसेकी ? ओस्तेहेँक परमेश्वर विचार परमेश्वरके आत्माबाहेक केऊ फेन नै बुझी |
\v 12 आब हम्रे संसारके आत्मा नै भेटाइल हुईती, पर परमेश्वर हमिन्हे देहल वरदान बुझेसेकी कहिके हुँकारमेसे पवित्र आत्मा भेटाइल बती |
\v 13 जोन बात हम्रे प्रचार करथी, ऊ बात मनैनके बुद्धिसे सिकाइल शब्दमे नै हो, पर पवित्र आत्मासे सिकाईल अनुसार हम्रे आत्मिक शब्दमे आत्मिक सत्यताके अर्थ खोल्थी |
\v 14 जोन मनैया आत्मिक नै हो, ऊ परमेश्वरके आत्माके बात ग्रहण नै करत | काकरेकी ऊ बात आत्मिक तरिकासे किल चिन्हे सेक्जाईट |
\v 15 आत्मिक मनैया सक्कु चीजके जाँच करत पर उचाहिँ कौनो मनैन ओहोँरसे नै जाँचजैही
\v 16 ''काकरेकी के प्रभुके मनहे जानल बा? और के हुँकिनहे सिखाईसेकी?'' पर हमारसँग ख्रीष्टके मन बा |
\c 3
\s मण्डलीमे विभाजन
\p
\v 1 भैया हो तुहुरिनसे बोलेबेर आत्मिक जनहुक्रिन्से बोलल जस्ते मै बोले नै सेक्नु, पर सांसारिक मनैया, ख्रीष्टमे दुधाहा बच्चाके सँग बोलल जस्ते मै बोले सेक्नु |
\v 2 मै तुहुरिन्हे दूध खवईनु, अन्न नाही, काकरेकी तुहुरे ओकर लग तयार नै रहो, आउर आभिन फेन नै हुईतो |
\v 3 तुहुरे आभिन सांसारिक हुईतो | काकरेकी जब तुहुरिनके बिच्चेमे रिस और झगड़ा बा, का तुहुरे सांसारिक रीतिमे चल्ना साधारण मनैनके जस्ते नै हुइलो का?
\v 4 काकरेकी एकजे ''पावलके'' और दोसर ''मै भर अपोल्लोसके'' कथैँ कलेसे, सांसारिक मनैनके जस्ते नै हुईलो का?
\v 5 अपोल्लोसके हो? पावलके हो? प्रभु प्रत्येक जहनहे पठाइल अनुसार सेवकहुँक्रे किल हुईतैँ, जेकर ओहोँरसे तुहुरे विश्वास करलो |
\v 6 मै लगैनु, ओपोल्लोस पानी दारल, पर परमेश्वर बरहैल |
\v 7 तबेकमारे लगुइया कुछु नै हो, ना पानी दरुइया कुछु नै हो, पर परमेश्वर किल, जे बह्राईत |
\v 8 लगुइया और पानी दरुइया एक्के जस्ते हुईतैँ | प्रत्येक जे अपन-अपन मेहनत अनुसार अपन मजोरी पहि |
\v 9 काकरेकी हम्रे परमेश्वरके सहकर्मी हुईती, तुहुरे भर परमेश्वरके खेतवा हुईतो, परमेश्वरके भवन हुईतो |
\v 10 महिन्हे देहल परमेश्वरके अनुग्रह अनुसार घर बनैना निपुण कारीगरके जस्ते मै जग बैथीनु, और दोसरजे ओकर उप्पर घर बनैती जाईत | ओकर उप्पर बनैती जउईया प्रत्येक मनैया कसिक बनाईता, ऊ ध्यान देहित |
\v 11 काकरेकी जोन जग बैठासेकलबा, जोन येशू ख्रीष्ट हुईतैँ, ऊ बाहेक कौनो मनैया दोसर जग बैठाई नै सेकी |
\v 12 यदि केऊ मनैया यी जग उप्पर सुन, चाँदी, बहुमूल्य पत्थर, कत्थ्वा, घाँस या पैरा लगाके घर बनाइल कलेसे,
\v 13 प्रत्येक मनैनके काम प्रकट हुई, काकरेकी न्याके दिन ऊ खुलस्त करजाजाई | ऊ आगीसे प्रकट हुई, और प्रत्येक जे कसिन काम करल बा, ऊ आगीसे जाँच करजाजाई |
\v 14 यदि कौनो मनैया ऊ जग उप्पर बनाइल काम रहिरहल कलेसे ऊ इनाम पाई |
\v 15 यदि कौनो मनैयक काम जरके नष्ट हुइल कलेसे ऊ नोक्सानी भोगेपरी, पर ऊ अप्निहीँ भर आगीमेसे उम्कल जस्ते बाँच्जाई |
\v 16 का तुहुरिन पता नै हो, तुहुरे परमेश्वरके मन्दिर हुईतो, और परमेश्वरके पवित्र आत्मा तुहुरिनमे वास करथैँ?
\v 17 केऊ परमेश्वरके मन्दिरहे नष्ट करिकलेसे परमेश्वर उहिन्हे नाश करदिहीँ | काकरेकी परमेश्वरके मन्दिर पवित्र रहत, और ऊ मन्दिर तुहुरे हुईतो |
\v 18 केऊ फेन अपनहे धोखा ना देऊ | तुहुरिनमेसे केऊ फेन यी युगमे अपनहे बुद्धिमान सम्झत कलेसे ऊ मूर्ख बनी, ताकि ऊ बुद्धिमान बने सेके |
\v 19 काकरेकी संसारके बुद्धि परमेश्वरके आघे मूर्खता हो | काकरेकी लिखल बा, ''उहाँ बुद्धिमानहे तुहुरिनके चतुराईमे पकरलिहत |''
\v 20 और फेन, ''बुद्धिमानहुक्रिहिन्के विचार ब्यर्थ बात कलेसे परमप्रभु जन्थैँ |''
\v 21 तबेकमारे केऊ फेन मनैनके उप्पर गर्भ नै करिस | काकरेकी सक्कु चीज तुहुरिनके हो,
\v 22 चाहे पावल, कि अपोल्लोस, कि केफास, अथवा संसार, या जीवन, या मृत्यु, या वर्तमान, कि भविष्य, सक्कु तुहुरिनके हो,
\v 23 और तुहुरे ख्रीष्टके हो, आउर ख्रीष्ट भर परमेश्वरके हुईतैँ |
\c 4
\s ख्रीष्टके प्रेरितहुँक्रे
\p
\v 1 अस्तेके मनै हम्रिहिन्हे ख्रीष्टके सेवक और परमेश्वरके रहस्यक भण्डार माने परत |
\v 2 ऊ बाहेक यी आवश्यक बा, कि भण्डारे हुँक्रे विश्वासयोग्य हुई परत |
\v 3 पर तुहुरिनमेसे या मनैनके कोन अदालतमेसे मोरिक न्याय हुइना, यी ते मोरिक लग कतरा छुटी बात हो, मै अप्निहीँ फेन अपन न्याय नै करम |
\v 4 मोरिक अपन बिरुद्धमे कुछु बा कलेसे महीन पता नै हो, पर ऊ महिन्हे निर्दोस साबित नै करत | मोरिक न्याय करना ते प्रभु हुईतैँ |
\v 5 तबेकमारे तोकल समयसे आघे न्याय ना करो, प्रभु आईतसम रुको | उहाँ अन्धारमे लुकल बातहे ओजरारमे लनही, और मनैनके हृदयक सोच प्रकट करदिहीँ | तबे प्रत्येक मनैहुँक्रे परमेश्वरसे अपन प्रशंसा भेताई |
\v 6 भैया हो, मै अपन और अपोल्लोसके उदाहरण देनु, तुहुरिनके भलाईके लग यी सक्कु चीज लिखल बातु, ताकि हम्रिहिन्से पवित्र धर्मशास्त्र अनुसार तुहुरे जिएसिको, और तुहुरिनमेसे केऊ फेन एक दोसरके बिरुद्धमे घमण्डले ना फुलो |
\v 7 औरे जहन्से तुहुरे कोन बातेमे फरक बतो? तुहुरिनमेसे का बा, ज्या तुहुरे भेटाइल नै हुईतो? आउर तुहुरे ऊ भेटाइल बतो कना ऊ भर वरदान नै हो जस्ते कहिके काकरे तुहुरे घमण्डसे फुल्थो?
\v 8 तुहुरे अघागिल बतो | तुहुरे धनी होगिल बतो हमार विना तुहुरे रज्वा होगिल बतो | तुहुरे जात्तिके राज्य करलेसे फेन हुइना रहे, ताकि हम्रे फेन तुहुरिनके सँग राज्य करे सेकी !
\v 9 जुलूससे पाछेक भागमे रहुईयन मृत्युदण्ड भेटाइल तुहुरिनके जस्ते परमेश्वर हम्रिहिन प्रेरित तुहुरिन्हे प्रदर्शनमे धारल जस्ते महिन्हे लागत | काकरेकी संसार, स्वर्गदूतहुँक्रे और मनैनके लग हम्रे तमाशा हुईल बती |
\v 10 हम्रे ख्रीष्टके कारण मूर्ख बती, पर तुहुरे ख्रीष्टमे बुद्धिमान बतो | हम्रे कमजोर बती, पर तुहुरे बल्गर बतो | तुहुरिनके आदर बा, पर हमार आदर नै हो |
\v 11 यी घडीसम्म हम्रे भुँखाइल और पियासल बती, नङ्गते बती, पिटाई खाईती और घरविहीन बती |
\v 12 अपन हाँथसे काम करके हम्रे मिहिनेट करथी | अपमानित हुईबेर हम्रे आशीर्वाद देथी | सताईबेर हम्रे सहथी |
\v 13 हमार बदनाम हुईबेर प्रेमपूर्वक जवाफ देथी | आमिसम हम्रे संसारके फोहर और पृथ्वीके कसिंगर बनल बटी |
\v 14 तुहुरिन्हे लाज कराईक लग यी बात मै लिखल नै हुईतुँ, पर मोरिक प्यारो बालकहुकनके जस्ते अर्ती देहक लग हो |
\v 15 काकरेकी ख्रीष्टमे तुहुरिनके असंख्य अभिभावकहुक्रे बतै, पर तुहुरिनके बहुत्ते पिता ते नै बतैँ | काकरेकी सुसमाचार ओहोँरसे ख्रीष्ट येशूमे मै तुहुरिनके पिता बन्नु |
\v 16 तबेकमारे तुहुरे मोरिक अनुकरण करना होओ कना मै तुहुरिन्हे अनुग्रह करतुँ |
\v 17 तबेकमारे तुहुरिनके उहाँ तिमोथीहे पठाईतु | ऊ प्रभुमे मोरिक प्यारो और विश्वासी छावा हुईतैँ | मै सक्कु ठाउँमे सक्कु मण्डलीहे सिखाईल जस्ते ख्रीष्टमे मोरिक जीवन कसिन बा, ऊ फेन तुहुरिन्हे सम्झना करहीँ |
\v 18 मै तुहुरिनके उहाँ नै अईना कहिके कत्त्रा जाने घमण्ड हुईल बतै |
\v 19 पर प्रभुके इच्छा हुईल कलेसे मै तुहुरिनके उहाँ झत्ते अईबुँ, और ऊ घमण्डी मनैनके बात नै हो, पर ओइनके शक्तिचाहिँ का बा ओकर पत्ता लगैम |
\v 20 काकरेकी परमेश्वरके राज्य बातेमे नै हो, पर शक्तिमे रहत |
\v 21 तुहुरे का इच्छा करथो? मै तुहुरिनके उहाँ छड़ी लेके आऊ, कि नम्रताके आत्मामे प्रेम संगे?
\c 5
\s व्यभिचारके खण्डन
\p
\v 1 तुहुरिनके बिच्चेमे व्यभिचार बा कना बात पक्का करके सुनल बा, असीन व्यभिचार जोन अन्यजातिनमे फेन नै हुईत | तुहुरिनमेसे केऊ एक जाने अपन बाबक जन्नी धरल बा अरे |
\v 2 तुहुरे भर घमण्ड करथो | तुहुरे ते शोक करे परना नै रहे का? असीन काम करुइयनहे तुहुरिनके बिच्चेमेन्से हटाऊ |
\v 3 मै शरीरमे उपस्थित नै हुईलेसे फेन आत्मामे मै तुहुरिनके सँग बतुँ | मै उपस्थित हुईल जस्ते असीन काम करुइयनके न्याय मै करसेकल बतुँ |
\v 4 जब तुहुरे हमार प्रभु येशूके नाउँमे जम्मा हुईथो और मै आत्मामे तुहुरिनके सँग उपस्थित हुईथू, आउर हमार प्रभु येशूके शक्ति ओतथ्यहे रहत,
\v 5 ऊ मनैयाहे शैतानके हाँथेम सोपदेऊ, ताकि ओकर पापमय स्वभाव नाश हुईस् आउर प्रभुके दिनमे ओकर आत्मा भर बाँचिस् |
\v 6 तुहुरिनके घमण्ड ठिक हुईस् | थोरचे खमिर सक्कु ढिक्काहे खमिरा बनादारत कहिके का तुहुरिन्हे पता नै हो?
\v 7 नयाँ ढिका बनक लग पुरान खमिराहे निकारो, काकरेकी तुहुरे वास्तवमे अखमिरी हुईतो | हमार निस्तारके थुमा, ख्रीष्टके बलिदान होसेकल बा |
\v 8 तबेकमारे हम्रे पुरान खमिरसे, या कुकर्म और दुष्टताके खमिरसे नै हो, पर निष्कपट और सत्यताके अखमिरी रोटीसे तिहार मनाऊ |
\v 9 मै मोरिक चित्ठिमे तुहुरिन्हे व्यभिचारीहुँक्रीहिनके संगत नै करहो कहिके लिखल रहूँ |
\v 10 ओकर अर्थ यी संसारके व्यभिचारीन, लोभीन, या लुटाहन, या मूर्तिपूजकके सँग बिल्कुल फेन संगत नै करहो कहिके कहल नै हो, नै ते तुहुरे संसारसे निकर्जाई पर्ना रहे |
\v 11 पर असिनके संगत नै करहो कहिके मै तुहुरिन्हे लिखनु, जे अपनहे विश्वासी भैयाहुँक्रीहिन्हे कहत, पर वास्तवमे जे व्यभिचारी, या लोभी, या मूर्तिपूजक, या निन्दा करुइया,या जरेहा या लुटाहाँ हो | असीन मनैनके सँग ते खाई फेन ना बैठो |
\v 12 काकरेकी बाहेर रहुईयनके इन्साफ करना महिन्हे का खाँचो? का तुहुरे मण्डली भित्तर रहुइयनके न्याय नै करे परत का?
\v 13 बाहेरहुकनके न्याय परमेश्वर करथैँ | ''तुहुरे अपन बिच्चेमेसे दुष्ट मनैनहे निकारदेऊ |''
\c 6
\s विश्वासिहुक्रिन्के बिच्चेमे मुद्दा-मामिला
\p
\v 1 तुहुरिनमेसे एक जहन्के दोसर भैयासे झगरा हुईलबा कलेसे न्यायके लग सन्तहुँक्रीहिनके उहाँ नै जाके अधर्मी उहाँ जैना का ऊ आँट करत?
\v 2 सन्तहुँक्रे संसारके न्याय करथैँ कना बात का तुहुरिन्हे पता नै हो? यदि संसारके न्याय तुहुरे नै करिहिपरत कलेसे, छूती से छूती मुद्दा फैसला करना का तुहुरे अयोग्य बतो?
\v 3 का तुहुरिन्हे पता नै हो, हम्रे दूतहुँक्रीहिनके न्याय कर्बी? असीन हो कलेसे यी जीवनमे हुइना बात बरभारी हुईतैँ का?
\v 4 असीन झगरा तुहुरिनमे बा कलेसे, ऊ झगड़ा काकरे ऊ मनैनके आघे धरथो, जोन मनैहुँक्रे मण्डली कुछु मोलके नै मन्थैँ?
\v 5 तुहुरिन्हे लाज कराईक लग मै यी कहतुँ | अपन भैया-भैयनके बिचके झगरा मिलाई सेक्ना बुद्दिमान मनैया का जात्तिके तुहुरिनमे केऊ नै मिलत का?
\v 6 पर एकथो भैया दोसर भैयक बिरुद्धमे जेलमे जाईत, ऊ फेन अविश्वासीनके सामने!
\v 7 तुहुरिनमे एक दोसरके विरुद्धमे मुद्दा लरना नै तुहुरिनके हार हो | बरु अन्याय काकरे नै सहना? बरु ठग्वा पाके बैठना?
\v 8 पर तुहुरे अन्याय करथो और थक्ठो, ऊ फेन अपन भैयनहे!
\v 9 अधर्मीहुँक्रे परमेश्वरके राज्यके हकदार नै रथैँ कना तुहुरिन्हे पता नै हो? धोखा ना खाऊ- अनैतिकहुँक्रे, मूर्तिपूजकहुँक्रे, व्यभिचारीहुँक्रे, समलिङ्गीहुँक्रे, पुरुषगामीहुँक्रे,
\v 10 चोरहुँक्रे, लोभीहुँक्रे, जरेहाँहुँक्रे, निन्दा करुइयन, लुटाहाहुँक्रे परमेश्वरके हकदार नै हुईही |
\v 11 तुहुरे केऊ अस्तेहे रहे, पर तुहुरे धोगिलो, पवित्र होगिलो, प्रभु येशू ख्रीष्टके नाउँमे हमार परमेश्वरके आत्माके ओहोँरसे निर्दोष ठहरगिलो |
\s व्यभिचार
\p
\v 12 ''सक्कु चीज मोरिक लग मजा बा'' पर सक्कु चीज फाईदाके नै हो | ''सक्कु चीज मोरिक लग मजा बतै'' पर मै कोनो चीजके नोकर नै हुईम |
\v 13 ''खाना पेटके लग, और पेट खानक लग हो |'' पर परमेश्वर दुनुजहन्हे नाश करहीँ | शरीर व्यभिचारके लग नै हो, पर प्रभुके लग हो, और प्रभु शरीरके लग हुईतैँ |
\v 14 परमेश्वर अपन शक्तिसे प्रभुहे जीवित करलैँ, और हम्रिहिन्हे फेन हुँकार शक्ति ओहोँरसे जीवित करहीँ |
\v 15 तुहुरिनके शरीर ख्रीष्टके अङ्ग हुईतैँ कहिके तुहुरिन पता नै हो? ते का मै ख्रीष्टके अङ्ग लेके उहिन्हे वेश्यामे अशुद्ध अङ्ग कराऊ? यी कदापि नै हुईस्!
\v 16 वेश्या सँग जोरके मनै शरीरमे ऊ संगे एक्के हुईतैँ कना बात का तुहुरिन्हे पता नै हो? काकरेकी असीन लिखल बा, ''ऊ दुनुजे एक्के शरीर हुईही |''
\v 17 पर जे प्रभुसे एक रहत, ऊ हुँकार सँग आत्मामे एक्के हुई |
\v 18 व्यभिचारसे अलग बैठो | आउर ज्या पाप जोन मनैया करी, ऊ शरीरसे बाहेर हुईत, पर व्यभिचार करना मनैया अपन शरीरके विरुद्धमे पाप करत |
\v 19 मनैनके शरीर पवित्र आत्माके मन्दिर हो, जोन पवित्र आत्मा मनैहुँक्रे परमेश्वरसे भेटाइल बती, और उहाँ तुहुरिनके भित्तर वास करथैँ कना का तुहुरिन्हे पता नै हो? तुहुरे स्वयम् अप्निहीँ नै हुईतो |
\v 20 तुहुरे मोल तिरके किनल हुईतो | तबेकमारे तुहुरिनके शरीरमे परमेश्वरके महिमा करो |
\c 7
\s भोजसम्बन्धी
\p
\v 1 आब तुहुरे लिखल बातके विषयमे हेरो ''पुरुष भोज निकरना मजा हो |
\v 2 पर व्यभिचार सम्बन्धी परीक्षा अनेक हुईलक ओहोँरसे प्रत्येक मनैनके अपन जन्नी हुईस् | और प्रत्यक जन्निके फेन अपन ठरवा हुईस् |
\v 3 ठरवा अपन जन्निहे ओकर भोजाहा हक दिहिस्, और अस्तेहेँके जन्नी फेन अपन ठरवाहे |
\v 4 जन्नी अपन शरीर उप्पर अधिकार नै धारत, पर ओकर ठरवा धारत | ओस्तेहेँके ठरवा फेन अपन शरीर उप्पर अधिकार नै धारत, पर ओकर जन्नी धारत |
\v 5 ठरवा जन्नीहे अपन पारस्परिक संसर्गसे एक दोसरहे इन्कार नै करो | इन्कार करबो कलेसे फेन आपसमे सल्लाह करके कुछु समयके लग किल, ताकि तुहुरे प्रार्थनामे लग्ले रहे सेको | तबे फेन एक संगे बैठो, ताकि आत्मसंयमके कमिक ओहोँरसे शैतान तुहुरिन्हे परीक्षामे नै पारे |
\v 6 यी मै तुहुरिन्हे आज्ञाके रुपमे नै हो, पर अनुमतिके रुपमे कहतुँ |
\v 7 सक्कु मनैई मोरिक जस्ते रहल मै इच्छा करतुँ | पर प्रत्येक परमेश्वरमेन्से विशेष वरदान मिलल बा, एकथोहे एक किसिमके दोसरहे औरे किसिमके |
\v 8 पर अविवाहित और विधवाहुक्रिन्हे मै कहम, तुहुरे मोरिक जस्ते अविवाहित रलेसे ओइनके लग मजा हुई |
\v 9 पर ओईने अपनहे वशमे धारे नै सेक्थैँ कलेसे ओईने भोज करीत् | काकरेकी कामवासनामे जरलसे भोज करना मजा हो |
\v 10 आब विवाहितहुँक्रीहिन्हे मै कड़ा आज्ञा देबू ( मोरिक आज्ञा नै हो, पर प्रभुके आज्ञा हो ): जन्नी ठरवासे ना छुटित |
\v 11 पर अलग होके बैठीगिलेसे फेन ऊ भोज नै करी, बरु अपन ठरवासे मेल करीत् | ठरवा अपन जन्निहे ना छोरिँत् |
\v 12 पर तैँ दोसरहे मै कहतुँ (यी मोरिक कहल हो, प्रभुक नै हो ), यदि कौनो भैयक ख्रीष्टमे विश्वास नै करना जन्नी बा, और ऊ ओकर सँग बैठना चहठी कलेसे ऊ उहिन्हे नै छोरी |
\v 13 यदि केऊ जन्नीक ख्रीष्टमे विश्वास नै करना ठरवा बा, और ऊ ओकर सँग बैठे चाहता कलेसे, ऊ अपन ठरवाहे नै छोरी |
\v 14 काकरेकी अविश्वासी ठरवा अपन जन्नीक ओहोँरसे पवित्र हुईत, और अविश्वासी जन्नी अपन ठरवाक ओहोँरसे पवित्र हुईथी, नै ते ओइनके छाईछावाहुँकरे अशुद्ध हुईही, पर वास्तबमे ओईने ते पवित्र पलेबतैँ|
\v 15 पर विश्वास नै करुइयन अलग हुईहिँ कलेसे अलग होजाँईत | असीन अवस्थामे ऊ ख्रीष्टियान ठरवा या जन्नी कौनो बन्धनमे नै रही | काकरेकी परमेश्वर हम्रिहिन्हे शान्तिमे रहक लग बलाइल बताँ |
\v 16 हे जन्नी तुहिहे का पता! साइड तैँ अपन ठरवाहे बचाई सेक्ठे कि? या हे ठरवा, तुहिहे का पता! साइड तैँ अपन जन्नीहे बचाई सेक्ठेकी?
\v 17 प्रभु प्रत्येक जहन जैसीन जीवन खताइल बा और ओसिन स्थितिमे बलाईल बतैँ, ओस्तेहेँके ऊ चलिस् | सक्कु मण्डलीक निति मोरिक नियम यहे हो |
\v 18 का केऊ मनैनके बोलावत हुईबेर ओकर आघेसे खतना होसेकल बा? असिन्हो कलेसे ऊ बेखतना हुई नै खोजिस् | का केऊ खतना बिना हुईले बोलावत हुइल बा? ओइसिन्हो कलेसे ऊ खतना हुई बेखतना हुई नै चाहि |
\v 19 खतना कुछु नै हो, बेखतना फेन कुछु नै हो पर परमेश्वरके आज्ञापालन मुख्य बात हो
\v 20 जोन अवस्थामे मनैनहे बोलावत हुईलबा, ओम्मेहे प्रत्येक मनैया रहिरहिस् |
\v 21 तोरिक बोलावत हुईबेर तैँ नोकर रहे? यदि रहो कलेसे ओकर वास्ता नै करो, पर स्वतन्त्र रहे सेक्थो कलेसे ओकर फाईदा उठाऊ |
\v 22 काकरेकी प्रभुमे बोलावत हुईबेर जोन मनैया नोकर रहे, आब ऊ प्रभुके स्वतन्त्र मनैया हुईलबा | ओस्तेहेँक बोलावत हुईल समयमे जोन मनैया स्वतन्त्र रहे, ऊ ख्रीष्टके नोकर हुईलबा
\v 23 तुहुरे मोल तिरके किनल बतो, मनैनके नोकर नाबनो |
\v 24 तबेकमारे भैया हो, जिहिहे जैसिन अवस्थामे बोलावत हुईलबा, हरेक उहे अवस्थामे परमेश्वरसे रहिरहित् |
\v 25 आब कन्याहुँक्रीहिनके विषयमे प्रभुके आज्ञा महिसे कुछु नै हो | पर प्रभुके कृपाके ओहोँरसे एकथो विश्वासयोग्य व्यक्तिके हैसियतसे मै तुहुरिन्हे अपन सल्लाह देबू |
\v 26 वर्तमान संकटहे हेरेबेर, जोन मनैया जैसिन अवस्थामे बा ओम्मेहे नै रहीके मजा हुई कना मै चहथुँ |
\v 27 का तैँ भोज करल बते? ओईसिन्हो कलेसे अपन जन्निसे अलग हुई ना खोजो | का तैँ अविवाहित बते? ओसिन हो कलेसे भोज करे नै खोजो |
\v 28 पर तैँ भोज करले कलेसे फेन ऊ पाप नै हो | कन्या लओन्दी भोज करतिकी ऊ पाप निकैल रहत पर फेन भोज करुइयन यी जीवनमे कष्टक सामना करे परना बा, और मै तुहुरिन्हे यिहिसे बचाई चहथुँ |
\v 29 भैया हो, मोरिक कना बात यहे हो, कि समय थोरचे बा, और आब उप्रान्त जन्नी रहुईयन जन्नी नै रहुइयनके जस्ते होके रहिँत |
\v 30 शोक करुइयन शोक नै करुइयनके जस्ते और हर्ष मनुइयन हर्ष नै मनुइयनजस्ते होके रहिँत | किनमेल करुइयन आपन्थे कुछु चीज नै हुईल जस्ते रहिँत |
\v 31 और ओईने जे संसारके चीज उपभोग करथैँ, ओम्ने अपन कुछु रुची नै हुईल जस्ते करीत्, काकरेकी संसारसे वर्तमान रूप बितके जाईता |
\v 32 तुहुरे सक्कुजे निष्फिक्री होओ कना मै चहथुँ | भोज नै हुईल मनैया प्रभुहे कसिक खुशी कराई कहिके प्रभुके बातेके विषयमे फ्रिक्री करत,
\v 33 पर भोज हुईल मनैया जन्निहे कसिक खुशी धरही कहिके संसारके बातेक फ्रिक्री करत |
\v 34 असीन मनैनके मन दुनुओहोर लागल रहत भोज नै हुईल जन्नी शरीर और आत्मा दुनुमे कसिक पवित्र रहम कहिके प्रभुके बातेक विषयमे फ्रिक्री करथे | पर भोज करल चाहि कसिक अपन ठरवाहे खुशी धारु कहिके संसारके बातके फ्रिक्री करथे |
\v 35 यी बात तुहुरिनके उप्पर प्रतिबन्ध लगाईक लग नै हो पर तुहुरिनके भलाईके लग नै कहतुँ, तबेकमारे कि तुहुरे एक मन होके प्रभुओहोर भक्तिके संगे ठिक किसिमके जीवनयापन करे सेको |
\v 36 यदी कौनो मनैया अपन सँग ठकौनी होसेकल कन्यासे नै मजा व्यवहार करल सोचत, और यदि ऊ कन्याके उमेर फेन खस्कती गैल बा कलेसे, ऊ भोज करे चाहिते भोज करे सेकी | यमे पाप नै हो | ओइनके भोज हुई परत |
\v 37 पर जोन मनैया अपन मन पक्का करसेकल्बा, जोन कौनो करकापमे परल नै हो, पर अपन इच्छाहे बसमे धारे सेकत, और जे कन्याहे भोज नै करना निर्णय करसेकल बा, कलेसे असीन मनैया फेन ठिके करी |
\v 38 असीके जे कन्याहे भोज करी, ऊ ठिके करी, पर जे भोज नै करी, ऊ झन मजा करत |
\v 39 ठरवा जियत घरिमे ठरवक बन्धनमे जन्नी रहथी | पर ठरवक मृत्यु हुईल पाछे ऊ इच्छा कैल मनैयसे ऊ भोज करे स्वतन्त्र हुईथी, पर ऊ भर प्रभुके जन हुई परत |
\v 40 पर ऊ ओस्ते बैठही कलेसे झन सुखी हुई, ऊ मोरिक विचार हो, आउर मै सम्झबुँ कि मोरिकमे फेन परमेश्वरके आत्मा बतैँ |
\c 8
\s मूर्तिहे चह्राइल खैना चीज
\p
\v 1 आब मूर्तिहे चह्राइल खैना चीजहे हेरी: हम्रे जन्थी, कि हम्रिहिनहे सक्कुन्से ज्ञान बा | ज्ञान घमण्ड लानत, पर प्रेम उन्नति कराईत |
\v 2 यदि केऊ ''कुछु जन्थुँ'' कहिके कहत कलेसे, ऊ ज्या जानेपर्नाहो सो ऊ जानल नै रहत
\v 3 पर केऊ परमेश्वरहे प्रेम करत कलेसे उहिहे परमेश्वर चिन्थैँ |
\v 4 तबेकमारे मूर्तिहे चह्राइल खैना चीज खैना विषयमे भर हम्रे जन्थी, कि मूर्तिक कौनो अस्तित्व नै हो, और एक परमेश्वर बाहेक औरे नै हुईतैँ |
\v 5 आकाशमे या पृथ्वीमे नाउँ किल रहल देउँता बतै साइड | (जात्तिके असीन बहुत्ते 'देउँताहुँक्रे'' और ''प्रभुहुँक्रे'' बतैँ |)
\v 6 पर हमार लग ते एक्केथो परमेश्वर पिता बतैँ, जेकरमेनसे सक्कु चीज हुई आईल, आउर जेकर लग हम्रे जिथी- हमार लग एक्केथो प्रभु, येशू ख्रीष्ट बतैँ, जेकर ओहोँरसे सक्कु चीज हुई आईल, और जेकर ओहोँरसे हम्रे जिथी |
\v 7 पर सक्कु मनैनमे ते यी ज्ञान नै रहत | कतरा मनैनहे मूर्तिपूजक अतरा बानी बैठल बा, कि ओईने असिक भोजन खाईबेर जात्तिके मूर्तिहे चह्राइल हो कहिके मन्थैँ, पर ओइनके विवेक कमजोर हुईलक ओहोँरसे अशुद्ध बनत |
\v 8 पर खैना चीज हम्रिहिन्हे परमेश्वरके दृष्टिमे धेउर ग्रहणयोग्य नै बनाईत | ना खाईबेर कौनो नोक्सान नै हो और खाईबेर कौनो फाईदा नै हो |
\v 9 पर होशियार करो, तुहुरिनके यी स्वतन्त्रता कमजोरहुँक्रीहिनके लग ठोकरके कारण बने |
\v 10 यदि कौनो कमजोर विवेक हुईल मनैया तैँ ज्ञान हुईल मनैयाहे मूर्तिक मन्दिरमे खाई बैठल देख्लो कलेसे, मूर्तिहे चह्राइल खैना चीज खैना ऊ हिम्मत नै करी का?
\v 11 आउर तोरिक ज्ञानके वरसे ऊ कमजोर भैया नष्ट हुई, जेकर लग ख्रीष्ट मुलैँ |
\v 12 आब असीके अपन भैयनके विरुद्धमे पाप करेबेर और ओइनके कमजोर विवेकहे चोट लगाईंबेर तुहुरे ख्रीष्टके विरुद्धमे पाप करथो |
\v 13 तबेकमारे यदि खैना चीज मोरिक भैयक पतनके कारण बनत कलेसे मै कबु फेन सिकार नै खैम, नै ते मै मोरिक भैयक पतन करईम |
\c 9
\s प्रेरितके अधिकार
\p
\v 1 का मै स्वतन्त्र नै हुईतुँ? का मै प्रेरित नै हुईतुँ? का मै येशू हमार प्रभुहे देखल नै हुईतुँ? का प्रभुमे तुहुरे मोरिक कामके प्रतिफल नै हुईतो का?
\v 2 मै दोसर जहन्के लग प्रेरित नै हुईलेसे फेन कम-से-कम तुहुरिनके लग ते हुईतुँ, काकरेकी प्रभुमे मोरिक प्रेरित-पदके छाप तुहुरे हुईतो |
\v 3 मोरिक विरुद्धमे बोलुइयन्हे मोरिक यिहे जवाफ बा,
\v 4 का हम्रिहिन्हे खैना-पिना अधिकार नै हो?
\v 5 का औरे प्रेरितहुँक्रीहिनके जस्ते, प्रभुके भैयाहुँक्रे और केफासहे जस्ते हम्रिहिन्हे फेन जन्नी लेके नेङ्गना अधिकार नै हो का?
\v 6 अथवा का मै और बारनाबास किल जीविकाके लग काम करे परत का?
\v 7 अपन खर्चमे केऊ फेन सिपाहीके काम करत का? दाखबारी लगाके केऊ फेन ओकर फल नै खाईत का? गाई बस्तु पालले कुईफेन ओकर दुध नै पियत का?
\v 8 का मनैनके दृष्टि कोरमेसेकेल मै यी कहतुँ का?
\v 9 काकरेकी मोशक व्यवस्थामे लिखल बा, ''दाईबेर गोरुहे मोख्री नै लगाऊ |'' का गोरुनके विषयमे परमेश्वर चिन्तित हुईथैँ?
\v 10 का उहाँ हमार लग यी कहल नै हो का? हमार लग नै यी लिखल हो | काकरेकी जोतुइया और डउईया अन्नके कुछु भाग पैना आशामे जोँतत् और डाईट |
\v 11 यदि हम्रे तुहुरिनके बिच्चेमे आत्मिक बिया लगाइल बतिकलेसे, और तुहुरिनके भौतिक सम्पत्तिके कटनी करलो कलेसे, का ऊ धेउर होगिल का?
\v 12 यदि औरेजे तुहुरिनके उप्पर यी मुनासिब हकके दाबी करत कलेसे का हमार झन धेउर हक नै हो? तैँ फेन हम्रे यी हकके प्रयोग नै करल हुईती, पर ख्रीष्टके सुसमाचारमे बाधा नै पारी कहिके बरु हम्रे सक्कु बात सहबी |
\v 13 का तुहुरिन्हे पता नै हो, कि मन्दिरके सेवा करुइयन मन्दिरके चीजहुँक्रीहिनसे खैथैँ, और वेदीके सेवा करुइयन बलिसे हिस्सा लेथैँ?
\v 14 वोस्तेहेक सुसमाचार प्रचार करुइयन फेन सुसमाचारसे जीविका चलाई कहिके प्रभु आज्ञा देलैँ |
\v 15 पर यी हकमेसे मै कोनो फेन प्रयोग कैल नै हुईतुँ, और मोरिक लग अस्तेहेक प्रबन्ध हुईस् कहिके मै यी बात लिखल नै हुईतुँ काकरेकी मोरिक गर्व करना बातसे कुईफेन महिन्हे वन्चित कराइलसे बरु मै मुना मजा बा |
\v 16 काकरेकी यदि मै सुसमाचार प्रचार करम कलेसे ओम्ने मै घमण्ड करना कुछु कारण नै हो | प्रचार करे मै बाध्य बतुँ | सुसमाचार प्रचार नै करम कलेसे महिन्हे धिक्कार बा |
\v 17 अपन इच्छासे मै यी काम करम कलेसे महिन्हे इनाम बा, पर यदि मै अपन इच्छासे यी कैल नै हुईतुँ कलेसे फेन महिन्हे एकथो आज्ञा सौँपल बा |
\v 18 तबे मोरिक इनाम का हो? केवल अतरा किल बा, कि ओस्तेहेँ सुसमाचार प्रचार करे पाऊँ, और सुसमाचार प्रचार करेबेर भेतैना पूर्ण हकके दाबी महिन्हे करे नै परे |
\v 19 काकरेकी मै मनैनसे स्वतन्त्र हुईलेसे फेन और धेउरहे जीते सेकु कहिके मै अपनहे सक्कु जहन्के दास करैनु |
\v 20 यहूदीनहे जितु कलेसे यहूदीनके लग मै यहूदी जस्ते बन्नु | व्यवस्थाके अधीनमे रहुईयन्हे जीतूँ कलेसे मै अप्नेसे व्यवस्थाके अधीनमे नै हुईलेसे फेन व्यवस्थाके अधीनमे रहुइयनके लग व्यवस्थाके अधीनमे रहे जस्ते हुईनु
\v 21 व्यवस्थाके बाहेर रहुइयनहे जितके लाने सेक्नु कलेसे व्यवस्थाके बाहेर रहुइयनके लग मै व्यवस्थाके बाहेर हुइल जस्ते बन्नु | पर परमेश्वरके व्यवस्थासे मै स्वतन्त्र नै हुईतुँ, मै ख्रीष्टके व्यवस्थाके अधीनमे बतु |
\v 22 कमजोरहुँक्रीहिन्हे जीतुँ कलेसे कमजोरहुँक्रीहिनके लग मै कमजोर बन्नु | सक्कु प्रकारके उपायसे किहु न कुहिहे कहिके सक्कु जहन्के लग मै सक्कु चीज बन्नु |
\v 23 सुसमाचारके आशिषके सहभागी हुई सेकु कहिके सुसमाचारके वरसे मै यी सक्कु चीज करथुँ |
\v 24 का तुहुरिन्हे पता नै हो, दौड़मे दगुरुइयन सक्कुजे दगुरथैँ, पर इनामचाहिँ एक्केजे किल पैथैँ? तुहुरे इनाम भेटैना किसिमले दौरो |
\v 25 खेलमे भाग लेना खेलाड़ी सक्कु चिजमे आत्मसंयमी हुई परत | ओईने नाश होके जैना मुकुट भेताइक लग असीके करथैँ, पर हम्रे चाहि नाश नै हुइना मुकुट भेताइक लग असिक करथी |
\v 26 तबेकमारे लक्ष्य नै धारके मै नै दगुरम | हावामे मुक्का मरुइयन जस्ते मै मुक्का नै मरम |
\v 27 पर मै अपन शरीरहे कठोरताकेसंग सधैम, और यिहिहे वशमे धारम, नै ते औरे जहन प्रचार करलेसे मै अप्निहीँ भर अयोग्य ठहरजिम |
\c 10
\s इस्राएलके इतिहाससे चेताउनी
\p
\v 1 भैया हो तुहुरे यी बात जानो कहिके मै चहथुँ, कि हमार पुर्खाहुँक्रे सक्कु बद्रिक तरे रहिँत, और सक्कु समुन्दरके बिचसे होके गैलैँ |
\v 2 आउर मोशामे ओईने सक्कुजे बद्री और समुद्रमे बप्तिस्मा भेटाइल रहिँत |
\v 3 सक्कुजे एक्के आत्मिक भोजन खैलैँ |
\v 4 सक्कुजे आत्मिक पानी पिलैँ, काकरेकी ओइनके संगसंगे नेगना आत्मिक चट्टानके पानी ओईने पिलैँ | ऊ चट्टान भर ख्रीष्ट रहिँत |
\v 5 तैँ फेन ओइनमेसे बहुत्तेजहन्से परमेश्वर खुशी नै हुईलैँ, और ओईने मरुभुमिमे नष्ट हुईल |
\v 6 ओइनके जस्ते हम्रे खराबिके इच्छा नै करी कहिके यी बात हमार चेतावनीके लग हुईतैँ |
\v 7 ओइनमेसे कत्राजे तुहुरे मूर्तिपूजक ना होओ | जैसीन लिखल बा, ''मनैहुँक्रे खाई और पिअक लग बैठलैँ, और नाचक लग उठ्लैँ |''
\v 8 हम्रे व्यभिचारमे नै फसेपरत, जसिके ओइनमेसे कत्राजे फस्लैँ, और एक्के दिन तेईस हजार मुअल रहिँत |
\v 9 हम्रे प्रभुके परीक्षा नै करे परत, जैसिके ओइनमेसे कत्राजे करलैँ, और सप्पोनसे नष्ट हुईल रहिँत |
\v 10 हम्रे गनगन करे नै परत, जैसिके ओइनमेसे कत्राजे करलैँ, और विनाशसे नष्ट हुईल रहिँत |
\v 11 यी बात ओइन्हे चेताउनिके लग हुईलेसे फेन ऊ हमार शिक्षाके लग लिखल हुईतैँ, जेकर उप्पर युगके अन्त्य आसेकल बा |
\v 12 तबेकमारे जे खड़ा बतुँ कहिके सोचल बा, ऊ होसियार रहिस नै ते ऊ गिरी |
\v 13 मनैनहे आईपरना परीक्षाबाहेक तुहुरे औरे परीक्षामे नै परल हुईतो | परमेश्वर विश्वासयोग्य बतैँ | उहाँ तुहुरिन्हे ओइनके शक्तिसे बाहरके परीक्षामे परे नै देथैँ, पर परिक्षाके सँग-संगे उम्कना डगर फेन बना दिहीई-असीके तुहुरे उहिहे खपे सेक्बो |
\s मूर्तिपूजाके भोज और प्रभु-भोज
\p
\v 14 तबेकमारे मोरिक प्रिय हो, मूर्तिपूजासे अलग बैठो |
\v 15 समझदार मनैनके जस्ते करके मै कहतुँ, मै कहल बात तुहुरे अप्निहीँ विचार करो |
\v 16 जोन आशिषके कचौराके लग हम्रे आशिष् मंग्थी, का ऊ ख्रीष्टके खुनमे हुइना सहभागिता नै हो का? और ऊ रोटी, जोन हम्रे तुर्थी, का ऊ ख्रीष्टके शरीरमे हुइना सहभागिता नै हो का?
\v 17 रोटी एक्केथो हो, तबेकमारे धेउर रलेसे फेन हम्रे एक्के शरीर हुईती, काकरेकी हम्रे सक्कु एक्के रोटीसे खैथी |
\v 18 इस्राएल जातिहे हेरो, बलिदानके चीजहे खउइयन, का वेदीके सहभागी नै हुईलैँ का?
\v 19 मै का कहे खोजतुँ ते? का मूर्तिहे चह्राइल चीज कुछु हो का? अर्थात मूर्तिए कुछु चीज हो का?
\v 20 वोइसिननै हो, पर मै यिहे कहे चहथुँ, कि मूर्तिपूजकहुँक्रे जोन बलि चह्रैथैँ, ऊ परमेश्वरहे नै हो, पर भूतप्रेतहे चह्रैथैँ, और तुहुरे भूतप्रेतसे सहभागी होओ कहिके मै नै चहथुँ |
\v 21 तुहुरे प्रभुके कचौरा और भूतप्रेतके कचौरा दुनुमेन्से पिय नै सेक्बो | तुहुरे प्रभुके टेबल और भूतप्रेतके टेबल दुनुमेन्से खाई नै सेक्बो |
\v 22 का तैँ प्रभुहे रिस उठाई चहथे? का हम्रे हुँक्रीहिनसे शक्तिशाली बती?
\s विश्वासिहुँक्रीहिनके स्वतन्त्रता
\p
\v 23 ''सक्कु बात न्यायसंगत बात,'' पर सक्कु बात फाईदाके नै हुईतैँ | ''सक्कु बात न्यायसंगत बात'', पर सक्कु चिज सुधार नै करत |
\v 24 केऊ फेन अपन भलाई ना खोजिँत, पर अपन परोसिके भलाई खोजिँत |
\v 25 सिकारक दोकानमे का बिक्जाईट, विवेकके कारण कुछु सोधपुछ नै करके ऊ खाओ |
\v 26 काकरेकी ''पृथ्वी और ओम्ने रहल सक्कु चीज सक्कु प्रभुके हुईतैँ |''
\v 27 कौनो एकथो अविश्वासी तुहुरिन्हे भोजमे निउता दिहेबेर, तुहिहे जैना इच्छा हुईल कलेसे तोरिक आघे ज्या धरदेहल रहत, विवेकके कारण कुछु सोधपुछ नै करके खाओ |
\v 28 पर केऊ मनैया तुहिहे ''यी ते बलिमे चह्राई हो'' कहल कलेसे, बतादेलक ओहोँरसे और विवेकके खातिर, ऊ ना खाओ |
\v 29 तोरिक नै हो पर ओकर विवेकके खातिर | मोरिक स्वतन्त्रताके न्याय दोसरके विवेकसे काकरे हुइना र
\v 30 यदि धन्यवाद देके मै खाइतुँ कलेसे, धन्यवाद देके खाइल भोजनके लग काकरे मोरिक बदनाम हुइना ?
\v 31 तबेकमारे चाहे तुहुरे खाओ अथवा पिओ, या तुहुरे ज्या फेन करो, सक्कु परमेश्वरके महिमाके लग करो |
\v 32 कुहिहे ठेस लग्ना काम ना करो, चाहे यहूदिहे होय, या ग्रीकहे होय, या परमेश्वरके मण्डलीहे होय |
\v 33 जैसिके मै फेन महिन्हे करना सक्कु काममे सक्कु मनैन खुशी करना कोशिस करबुँ, मै अप्निहीँ नै हुईतुँ, पर बहुत्तेनके मजा खोज्थुँ, ताकि ओइनके उद्दार हुईस् |
\c 11
\s जन्नीनके भुत्ला छोप्ना बात
\p
\v 1 मोरिक अनुकरण करना होओ, जैसिके मै ख्रीष्टके अनुकरण करथुँ |
\v 2 मै तुहुरिनके तारीफ करथुँ, काकरेकी सक्कु विषयमे तुहुरे महिन्हे सम्झथोँ, और मै तुहुरिन्हे देहल शिक्षा प्रयोगमे लन्थो |
\v 3 पर तुहुरे यी बुझो कहिके मै चहथुँ, कि प्रत्येक मनैयक शिर ख्रीष्ट हुईतैँ जन्निनके शिर ओईनके ठरवा हो, आउर ख्रीष्टके शिर परमेश्वर हुईतैँ |
\v 4 प्रार्थना करेबेर या अगमवाणी बोलेसेर अपन शिर तोप्ना मनैया अपन शिरके अपमान करत |
\v 5 पर शिर खुल्ला करके प्रार्थना करना, अथवा अगमवाणी बोल्ना स्त्री अपन शिरके अपमान करत काकरेकी यी ऊ अपन भुत्ला खौरल जस्ते हो |
\v 6 काकरेकी कौनो जन्नी शिर नै तोपट कलेसे बरु ऊ भुत्ला कातित | पर भुत्ला कटना कि खौरना जन्निनके लग लाजके बात हो कहिके ऊ शिरमे घुम्टो दारित् |
\v 7 थारु मनै अपन शिर नै टोपेपरत, काकरेकी ऊ परमेश्वरके प्रतिरूप और गौरव हो, पर जन्नी चाहि पुरुषके गौरव हो |
\v 8 काकरेकी जन्निसे पुरुष बनल नै हो, पर स्त्रीचाहिँ पुरुषसे बनल हुईती |
\v 9 जन्नीनके लग थारु सृष्टि नै हुईल हो, पर जन्नी थारुक लग हो |
\v 10 तबेकमारे और स्वर्गदूतहुँक्रीहिनके लग फेन जन्नी अपन शिर घुम्टोसे टोपल हुई परत |
\v 11 पर फेन प्रभुमे थारुसे जन्नी स्वतन्त्र नै हुईत, ना ते जन्नीसे थारु |
\v 12 काकरेकी जैसिके थारुसे जन्नी बन्ली, ओस्तेहेँके थारु जन्नीनसे जन्मत | पर सक्कु चीज परमेश्वरसे आइत |
\v 13 तुहुरे अप्निहीँ विचार करो, शिर नै टोपके परमेश्वरहे प्रार्थना करना जन्नीहे सुहाईट का?
\v 14 थारू नम्मा भुत्ला पालल कलेसे ऊ ओकर लग लाजके बात हो कहिके का प्रकृति फेन तुहुरिन्हे नै सिकाईट का?
\v 15 पर यदि जन्नीक लम्मा भुत्ला बा कलेसे ऊ ओकर लग गौरव हो | काकरेकी जन्नीक भुत्ला उहिहे टोपक लग देहल हो |
\v 16 पर केऊ यी विषयमे वाद-विवाद उठाई चाहत कलेसे, हम्रे भर आउर कौनो प्रथाहे मान्यता नै देठी, ना ते परमेश्वरके मण्डलीहे ओइने देथैँ|
\s प्रभु-भोज
\p
\v 17 पर यी आदेश दिहेबेर मै तुहुरिनके प्रंशसा नै करम, काकरेकी तुहुरे जम्मा हुईबेर ऊ मजाके लग नै हुईत, पर ऊ आउर खराबीक लग हुईत |
\v 18 काकरेकी आघे ते, मण्डलीमे एक्के संगे जम्मा हुईबेर तुहुरिनमे अलग हुईत कहिके मै सुन्थू | आउर कुछु मात्रामे मै ऊ विश्वास फेन करथुँ |
\v 19 तुहुरिनमेसे सच्चा मनै चिन्हक लग तुहुरिनमे मदभेद हुइना फेन आवश्यक बा |
\v 20 तुहुरे एक संगे जम्मा होके खानपान करलो भर प्रभु-भोज नै हो |
\v 21 काकरेकी खाई बैठेबेर प्रत्येक जे अपन भोजन खाई लागत, और केऊ भुँख्ले रहिँत, आउर केऊ भर मतवार होजाईत |
\v 22 खैना और पिनाहे का तुहुरिनके अपन-अप्निहीँ घर नै हो का? या का तुहुरे परमेश्वरके मण्डलीहे तुच्छ मन्थो का कुछु नै रहुईयनके अपमान करथो? मै तुहुरिन्हे का कहूँ? का यकर लग मै तुहुरिनके प्रशंसा करूँ? मै कदाचित् प्रशंसा नै करम |
\v 23 काकरेकी प्रभुसे मै ज्या भेटैनु, ऊ तुहुरिन्हे सौँपदेनु, अथवा  जोन रात उहाँ पकरवा पैलैँ, ऊ रात प्रभु येशू रोटी लेलैँ,
\v 24 और धन्यवाद देके सेक्के  उहाँ ऊ टुरलाँ, और कलाँ, ''यी तुहुरिनके लग मोरिक शरीर हो | यी मोरिक सम्झनाके लग करो |''
\v 25 ओस्तेहेँक खाके सेक्के उहाँ कचौरा लेके असिक कलाँ, ''यी कचौरा मोरिक खुनमे रहल लावा करार हो | जब-जब तुहुरे यी पीबो मोरिक सम्झनामे यी अक्सर करो |''
\v 26 काकरेकी जब-जब तुहुरे यी रोटी खैठो और यी कचौरामेसे पीठो, उहाँ नै आयतसम तुहुरे प्रभुमे मृत्युक घोषणा करथो |
\v 27 तबेकमारे जे अयोग्य रीतिसे प्रभुके रोटी खाईत, कि प्रभुके कचौरासे पियत, ऊ मनैया प्रभुके शरीर और खुनहे अपवित्र करलक ओहोँरसे दोषी ठहरजाई |
\v 28 प्रत्येक मनैया अपनहे जाँचित तबे किल ऊ रोटी खाईस और कचौरासे पिईस्
\v 29 काकरेकी प्रभुके शरीरहे नै चिहिनके जे खाईत और पियत उहे ऊ खैलक और पिलक ओहोँरसे अपन उप्पर दण्ड लानी |
\v 30 तबेकमारे तुहुरिनमेसे बहुत्ते जाने कमजोर और रोगित बतो और कत्त्रा जाने भर मुसेकल बतै |
\v 31 पर हम्रे जात्तिके अप्निहीँ अपनहे जाँचल बती कलेसे हम्रे न्यायमे नै परबी |
\v 32 तबे जब प्रबु हमार न्याय करहीँ, तबे हमिन्हे ताड़ना दिही, ताकि संसारसे हम्रे दोषी नै ठहरी |
\v 33 तबेकमारे मोरिक भैया हो, खाईबेर एक संगे जम्मा हुईबेर एक दोषरहे रुको |
\v 34 यदि केऊ भुँख्ले बा कलेसे ऊ घरहीँ खाय, नै ते एक संगे जम्मा हुईबेर तुहुरे दण्डके भागी हुईबो | आउर बातेक बारेमे मै आईबेर निर्देशन देबू |
\c 12
\s आत्मिक वरदानहुँकरे
\p
\v 1 भैया हो, आत्मिक वरदानके विषयमे तुहुरे अजान रहो कना मोरिक इच्छा नै हो |
\v 2 तुहुरिन्हे पता बा,कि जब तुहुरे अविश्वासी रहो, तबे कौनो न कौनो प्रकारसे प्रभावित होके तुहुरे बोले नै सेक्ना मूर्ति ओहोँर बहकल रहो |
\v 3 तबेकमारे तुहुरे यी बात मै चहथुँ, काकरेकी परमेश्वरके आत्मा ओहोँरसे बोलुइया केऊ फेन ''येशू श्रापित हुईस्'' नै कहत आउर पवित्र आत्मा ओहोँरसे किल ''येशू नै प्रभु हुईतैँ'' कहे सेक्थ |
\v 4 वरदानहुक्रे बहुत्ते बातैँ, पर पवित्र आत्मा एक्केथो बतैँ |
\v 5 सेवाहुकरे बहुत्ते किसिमके बतैँ, पर प्रभु एक्केथो बतैँ
\v 6 काम बहुत्ते किसिमके बतैँ, पर उहे परमेश्वर प्रत्येकहे ऊ काम करना प्रेरणा देथैँ |
\v 7 सक्कुनके हितके लग नै पवित्र आत्माके काम प्रकट हुई प्रत्येक जहन देहल बा |
\v 8 किहुहे पवित्र आत्मा ओहोँरसे बुद्धिके बात बोल्ना, कुहिहे उहे पवित्र आत्माके अनुसार ज्ञानके बात बोल्ना,
\v 9 किहुहे वहे पवित्र आत्माके ओहोँरसे विश्वास करना, किहुहे वहे एक पवित्र आत्मासे रोग मजा करना वरदान देहल बतैँ,
\v 10 किहुहे अचम्मक काम करना, कुहिहे अगमवाणी बोल्ना, कुहिहे आत्माहुँक्रीहिन छुट्याई सेक्ना, कुहिहे कैयोमेरके भाषा बोल्ना, कुहिहे भर ऊ भाषाके अर्थ खोल्देना |
\v 11 पर ऊ सक्कु उहे एक पवित्र आत्माके काम हो | उहाँ प्रत्येकहे हुँकार इच्छा अनुसार वरदान देथैँ|
\s एक्केथो शरीर, बहुत्ते अङ्गहुँक्रे
\p
\v 12 काकरेकी जैसिन शरीर एक्केथो बा, और ओकर बहुत्ते अङ्ग रथिन, और शरीरके सक्कु अङ्गहुँक्रे बहुत्ते रलेसे फेन शरीर भर एक्के हुईतैँ, ख्रीष्ट फेन ओस्तेहेँ हुईतैँ |
\v 13 काकरेकी एक्के पवित्र आत्मा ओहोँरसे हम्रे सक्कुजे एक्के शरीरमे बप्तिस्मा भेटाइल बती- यहूदी या ग्रीक, नोकर या फुक्का, हम्रिहिन सक्कु जहन एक्के पवित्र आत्मासे पिय देहल |
\v 14 काकरेकी शरीर एक्केथो अङ्गसेकेल नै हो पर बहुत्ते अङ्गसे बनल रहत |
\v 15 यदि गोरा ''मै हाँथ नै हुईतुँ, अस्तेहेक मै शरीरके अङ्ग नै हुईतुँ'' कहल कलेसे, का ऊ शरीरके अङ्ग नै रहत का?
\v 16 और कान ''मै आँखी नै हुईतुँ, अस्तेहेक मै शरीरके अङ्ग नै हुईतुँ'' कहल कलेसे, ऊ शरीरके अङ्ग नै रहत का?
\v 17 यदि सक्कु शरीर आँखी रहत ते सुन्ना कहाँसे? यदि सक्कु शरीर कान रहत ते सुघना कहाँसे?
\v 18 पर परमेश्वर अपन इच्छाबमोजिम शरीरमे प्रत्येक अङ्ग मिलाके धारदेहल बा |
\v 19 यदि ऊ सक्कु एक्के अङ्ग होजाईटते शरीर कहाँ हुइना?
\v 20 पर अङ्ग बहुत्ते बतैँ, तैँ फेन शरीर भर एक्के |
\v 21 आँखी हाँथहे ''महिन्हे तोरिक आवश्यक नै हो'' कहे नै सेकम और शिर फेन ग्वाराहे ''महिन्हे तुहुरिनके आवश्यक नै हो'' कहे नै सेकम |
\v 22 बरु शरीरके आकुर कमजोर देखैना अङ्गहुँक्रे नै होके नै हुईथैँ |
\v 23 शरीरके ऊ अङ्गहुँक्रे जिहिहे हम्रे कम महत्वके मन्थी उहिहे हम्रे धेउर आदर देठी | प्रत्येक्ष रूपसे देखाई नै सेक्ना अङ्गहुँक्रीहिन्हे हम्रे धेउर ध्यान देके धरथीँ,
\v 24 प्रत्येक्ष देखाई सेक्ना हमार अङ्गहुँक्रीहिनके ओसिन हिफाजत नै चाहत | पर परमेश्वर हमार शरीरहे असीके मिलाइल बतैँ कि घृणित अंगहे धेउर आदर कैल बतैँ,
\v 25 ताकि शरीरमे बेमोल ना हुईस्, पर अङ्गहुँक्रे एक दोसरके लग बराबर वास्ता करीत् |
\v 26 यदि एकथो अङ्गहे कष्ट हुईल कलेसे सक्कु अङ्गहुँक्रे सक्कु कष्ट भोक्थैँ, या एक्केथो अङ्गके आदर हुईल कलेसे सक्कु अङ्गहुँक्रे संगे आनन्द मनैथैँ |
\v 27 तुहुरे ख्रीष्टके शरीर हुईतो, और प्रत्येक ओकर अङ्ग हुईतो |
\v 28 परमेश्वर मण्डलीमे पहिल प्रेरितहुँक्रे, दोसर अगमवक्ताहुँक्रे, तेसर शिक्षकहुँकरे, तबे आश्चर्य काम करुइयन, और मजा करना वरदान भेटाइलहुँक्रे, सहायता करुइयन, प्रशासन करुइयन, कैयोमेरिक भाषा बोलुइयन नियुक्त कैगिल बतैँ, |
\v 29 का सक्कु प्रेरितहुँक्रे हुईतैँ? का सक्कु अगमवक्ताहुँक्रे हुईतैँ? का सक्कु शिक्षकहुँकरे हुईतैँ? का सक्कु आश्चर्य काम करुइयन हुईतैँ?
\v 30 का सक्कु जहन्से मजा करना वरदान रथीन? का सक्कु जाने कैयोमेरिक भाषा बोल्थैँ? का सक्कुजे अर्थ खोलेसेक्थैँ का?
\v 31 पर आउर धेउर वरदानके उत्कट इच्छा करो | आउर मै तुहुरिन्हे आउर मजा डगर बतैँबु |
\c 13
\s प्रेम
\p
\v 1 मै मनैनके और स्वर्गदूतके भाषामे बोल्लेसे फेन मोरिकमे प्रेम नै हो कलेसे फेन, मै हल्ला करना घण्टा और झ्याइँ-झ्याइँ करना झ्यालीकेल हुईबु |
\v 2 मोरिक सँग अगमवाणी बोल्ना शक्ति हुई और सक्कु रहस्य और सक्कु ज्ञान बुझेसेकम और पहाड़ हटाई सेक्ना सम्मके सक्कु विश्वास महिन्से हुई, पर मोरिकमे प्रेम नै हो कलेसे मै कुछु फेन नै हुईतुँ |
\v 3 यदि मै सक्कु सम्पत्ति बाँडदेनु, और मोरिक शरीर जराइकलग दैदेनु, पर महिसे प्रेम नै हो कलेसे महिन्हे कुछु फाईदा नै हो |
\v 4 प्रेम सहन्शिल रहत और दयालु रहत | प्रेम डाह नै करत, ना शेखी करत |
\v 5 प्रेम हठी नै रहत ना स्वार्थी रहत | प्रेम अपन बातेमे जिद्दी नै करत, झर्को नै मानत खराबीक हिसाब नै धारत |
\v 6 प्रेम खराबीमे खुशी नै रहत, पर ठीक बातेमे रमाईत |
\v 7 प्रेम सक्कु बात सहत, सक्कु बातके विश्वास करत, सक्कु बाटम आशा धारत, सक्कु बातेमे स्थिर रहत |
\v 8 प्रेमके कबु फेन अन्त्य नै हुई | अगमवाणी बितके जाई, भाषा बन्द हुई, ज्ञान समाप्त होके चलजाई |
\v 9 हमार ज्ञान अपूर्ण बा, हमार अगमवाणी अपूर्ण बा |
\v 10 पर जब सिद्धताचाहि आई, तबे अपूर्णता समाप्तहोजाई |
\v 11 जब मै बच्चारहू तबे बच्चाहस बोलुँ, बच्चाके जस्ते विचार करूँ, बच्चाके जस्ते योजना बनाईत रहूँ, पर जब मै जवान हुईनु तबे बच्चाके चाल छोरदेनु |
\v 12 अब्बे हम्रे ऐनामे जस्ते धुंगिलसे देख्थीँ, पर ऊ बेला भर छरलङ्ग देखने बतुँ | अब्बे मै थोरचे किल बुझ्थुँ, ऊ बेला भर सक्कु बुझ्ने बतुँ, जसिके मै फेन पूर्ण रूपसे चिन्हल बतुँ |
\v 13 आब विश्वास, आशा, प्रेम, यी तीन रहहिँ, पर एम्नेसे सक्कुहुनसे भारी भर प्रेम हो |
\c 14
\s अगमवाणी और भाषाके वरदानहुँकरे
\p
\v 1 प्रेमहे तुहुरिनके लक्ष्य बनाओ, और आत्मिक वरदानके लग प्रभाबकारी इच्छा धारो, विशेष करके अगमवारी बोलेकलग |
\v 2 काकरेकी अन्यभाषामे बोलुइया मनैनके सँग नै हो, पर परमेश्वरसे बोल्थैँ | ऊ का कहता कुईनी बुझी, पवित्र आत्मामे रहस्यक बात नै ऊ बोली |
\v 3 पर अगमवाणी बोलुइया प्रत्येक जे मनैनके सँग बोली | ओइनके आत्मिक वृधि, उत्साह और सान्त्वनाके लग ऊ बोली |
\v 4 औरे भाषामे बोलुइया आप्ने आत्मिक वृधि करत | पर अगमवाणी बोलुइया मण्डलीक आत्मिक वृधि कराईत |
\v 5 तुहुरे सक्कुजे अन्य भाषा बोलो कहिके मै चहथुँ, पर उहिसे आउर धेउर तुहुरे अगमवाणी बोलल मै चहथुँ | मण्डलीक आत्मिक वृधिके लग कुईफेन अर्थ नै खोल्दिहल कलेसे, अन्यभाषामे बोलुइयन्से अगमवाणी बोलुईया भारी हो |
\v 6 भैया हो, यदि मै तुहुरिनके वहाँ औरे भाषा बोल्ती अइनु, पर तुहुरिनके वहाँ कौनो प्रकाश अथवा ज्ञान या अगमवाणी या शिक्षा नै लन्नु कलेसे महिन्से तुहुरिन्हे का फाईदा बा?
\v 7 बस्या या वीणा जैसिन निर्जीव बाजासे स्पष्ट आवाज नै निकरल कलेसे, के कहे सेकी का बोलता?
\v 8 यदि तुहुरी स्पष्ट आवाज नै देहल कलेसे युद्धक लग के तयार हुई?
\v 9 तुहुरिनके सँग फेन अस्तेहे हुई | यदि बुझे नै सेक्ना शब्द तुहुरे अपन जीभसे बोल्ठो कलेसे तुहुरे का कहतो के बुझी? तुहुरे ते हावामे बोल्ती रहल जस्ते हुईबो |
\v 10 संसारमे शायद बहुत्ते किसिमके भाषा बतैँ | ऊ कोनो फेन बिना अर्थके नै हुईतैँ |
\v 11 यदि बोलल भाषाके अर्थ मै नै बुझ्नु कलेसे बोलुइयक लग मै विदेशी हुईतुँ, और ऊ बोलुइया भर मोरिक लग विदेशी हुई |
\v 12 अस्तेहेक तुहुरे फेन पवित्र आत्माके वरदानके लग उत्सुक हुईलक ओहोँरसे मण्डली बनैना काममे श्रेष्ठता पैना कोशिस करो |
\v 13 तबेकमारे औरे भाषामे बोलुइया ओकर अर्थ खोल्ना शक्तिके लग प्रार्थना करीत् |
\v 14 काकरेकी मै औरे भाषामे प्रार्थना करेबेर मोरिक आत्मा प्रार्थना करत पर मोरिक दिमाग भर काम नै करत
\v 15 आब मै का करना ते? मै आत्मासे प्रार्थना करबुँ, और दिमाकसे फेन प्रार्थना करबुँ | आत्मासे स्तुति करबुँ, और मै दिमागसे फेन स्तुति करबुँ |
\v 16 नै ते तैँ आत्मामे परमेश्वरके प्रशंसा करेबेर बुझे नै सेक्ना बाहेरके मनैया तोरिक धन्यवादके प्रार्थना फेन ''आमिन'' कसिक कना? जब कि तैँ का कले सो ऊ नै बुझत |
\v 17 तैँ ते मजासे धन्यवाद दिहेठुइबे साइड, पर उहे ऊ दोसर मनैयक कुछु आत्मिक वृधि नै करत |
\v 18 मै परमेश्वरहे धन्यवाद चह्रैम, काकरेकी तुहुरे सक्कु जहनसे धेउर मै अन्यभाषामे बोल्थुँ |
\v 19 तैँ फेन मण्डलीमे औरे भाषामे दश हजार शब्द बोलल्से ते बरु आप्नेहे दिमागसे पाँचथो शब्द औरे जहन्हे शिक्षा देना चाहनाले मै बोले चहथुँ |
\v 20 भैया हो, सोच-विचारमे बच्चा ना होओ | खराबिके लग बच्चा बनो, पर सोच-विचारमे परिपक्क बनो |
\v 21 व्यवस्थामे लिखल बा, ''अनौठो भाषा बोल्ना मनैनसे और विदेशिके ढेबरसे यी मनैनसे मै बोल्नेबतुँ, और मै फेन ओईने मोरिक बात नै सुनही, परमप्रभु कथैँ |''
\v 22 तबेकमारे औरे भाषा विश्वासिहुक्रिन्के लग नै हो, पर अविश्वासीनके लग चिन्हा हो | पर अगमवाणी भर अविश्वासीनके लग नै हो, पर विश्वासिहुक्रिन्के लग हो |
\v 23 यदि सक्कु मण्डली जम्मा होके प्रत्येक जे औरे भाषा बोलल कलेसे, और विश्वासी नै करना मनैहुँक्रे और नै बुझुइयन उहाँ अईलैँ कलेसे का ओईने तुहुरिन्हे पागल नै कहिहिँ का?
\v 24 पर सक्कुजे अगमवाणी करती रहल ब्याला केऊ अविश्वासी या बाहेरके मनैया वहाँ पैथल कलेसे उहिहे सक्कुओहोरसे अपन पापके बोध हुई, और सक्कुओहोरसे ऊ जाँचजाई |
\v 25 ओकर हृदयक गुप्त बात प्रकट हुई, और घोपत्या करके ऊ परमेश्वरहे पुजी, और ऊ ''परमेश्वर तुहुरिनके बिच्चेमे बतैँ'' कना घोषणा करी |
\s सुव्यवस्थित आराधना
\p |
\v 26 भैया हो, आब हम्रे का कहि ते? तुहुरे एक्के संगे जम्मा हुईबेर प्रत्येक जहनसे भजन, या शिक्षा, प्रकाश, औरे भाषा या अर्थ खोलाई हुईत | यी सक्कु बात आत्मिक वृर्धिके लग करजाजाईस् |
\v 27 केऊ औरे भाषामे बोलत कलेसे दुईजेकेल अथवा धेउरमे तिन जानेसमेत पालासे बोलीत, और एक जाने ओकर अर्थ खोलीत् |
\v 28 पर अर्थ खोल्ना उहाँ केऊ नै रलेसे बोलुइया मनैया मण्डलीक सभामे चुप रहिँत और ऊ अप्निहीँ और परमेश्वरसे बोलीत् |
\v 29 अगमवाणी बोल्ना भर दुई या तिनजे हुँइत, और ओइनके बोलल बात मजासे जाँच करीत् |
\v 30 पर वहाँ बैठना कौनो एक जहन्हे प्रकाश आईल कलेसे सुरुक बोलुइया चुप रहे |
\v 31 तुहुरे सक्कुजे पालासे अगमवाणी बोले सेक्ठो, और अस्तेहेँके सक्कुजे सीखे सेक्थैँ आउर सक्कुजे हौसला भेताई सेक्थैँ |
\v 32 अगमवक्ताहुँक्रीहिनके आत्मा अगमवत्ताहुँक्रीहिनके अधीनमे रथिन |
\v 33 काकरेकी परमेश्वर गरबर करुइया परमेश्वर नै हुईतैँ, पर शान्तिक परमेश्वर हुईतैँ | सन्तहुँक्रीहिनके सक्कु मण्डलीमे हुईल प्रार्थना अनुसार,
\v 34 स्त्रीहुँक्रे मण्डलीक सभामे चुपचाप रहिँत | ओइन्हे बोल्ना अनुमति नै हो, पर व्यवस्थाके कहल अनुसार ओईने अधीनमे रहिँत |
\v 35 कुछु बातक बिषयमे ओईने पुँछे चहथैँ कलेसे घरेम आ-अपन ठरवाहे पूछित् | काकरेकी मण्डलीमे स्त्रीहुँक्रे बोल्ना लाजके बात हो |
\v 36 का परमेश्वरके वचन तुहुरिनसे शुरु हुईल हो? अथवा का तुहुरिनके वहाँ किल यी आइल हो?
\v 37 केऊ अपनहे अगमवक्ता अथवा आत्मिक मनैया सम्झत कलेसे, मोरिक लिखल बात प्रभुके आज्ञा हो कहिके ऊ स्वीकार करे |
\v 38 पर केऊ एकर वास्ता नै करत कलेसे, ओकर फेन वास्ता नै करजाजाई |
\v 39 तबेकमारे भैया हो, अगमवाणी बोल्ना वास्तविक इच्छा करो, और औरे भाषामे बोलुइयन्हे मनाही ना करो |
\v 40 पर सक्कु काम इमान्दारितापूर्वक और सुव्यवस्थित ढंगसे हुई परत |
\c 15
\s ख्रीष्टके पुनरुत्थान
\p
\v 1 भैया हो, मै तुहुरिन्हे प्रचार करल सुसमाचार मै तुहुरिन्हे याद कराई चहथुँ, जोन सुसमाचार तुहुरे ग्रहण करलो और जेम्ने तुहुरे स्थिर रहठो |
\v 2 यी सुसमाचारके ओहोँरसे तुहुरिनके उद्दार हुईलबा, यदि ओम्ने तुहुरे रहे सेक्लो कलेसे, नै ते तुहुरिनके व्यर्थमे विश्वास गैल |
\v 3 काकरेकी मै ज्या भेतैनु ओइनेहेँ सक्कुहुनसे मुख्य विषयके रुपमे तुहुरिन्हे सोपँदेनु, या पवित्र धर्मशास्त्र अनुसार ख्रीष्ट हमार पापके लग मुलैँ |
\v 4 उहाँ गारगिलैँ, और पवित्र धर्मशास्त्र अनुसार तिसर दिनमे उहाँ पुनर्जीवित करागिलैँ |
\v 5 उहाँ केफासके थेन, और बाह्र जहन्के थेन देखा परलैँ |
\v 6 ओकर पाछे वहाँ एक्के समयमे पाँच सय से फेन धेउर भैयाहुँक्रीहिनके थेन एक्के संगे देखा परलैँ, ओम्नेसे बहुत्ते जाने आभिन फेन पलबतैँ पर केऊ-केऊ सुत्सेकल बतैँ |
\v 7 ओकर पाछे याकूब और सक्कु प्रेरितहुँक्रीहिनके थेन ऊ देखा परनैँ |
\v 8 सक्कुहुनके अन्त्यमे बिना समयमे जन्मल मनैनके उहाँ जैसीन मोरिक थेन फेन उहाँ देखा परलैँ |
\v 9 काकरेकी प्रेरितहुँक्रीहिनमेसे मै सक्कुहुनसे धेउर तुच्छ बतुँ | मै प्रेरित कना योग्य नै हुईतुँ | काकरेकी मै परमेश्वरके मण्डलीहे सताइल रहूँ |
\v 10 पर मै ज्या बतुँ, ऊ परमेश्वरके अनुग्रहले बतुँ, और मोरिक उप्पर हुईल हुँकार अनुग्रह व्यर्थ नै हुईल | बरु मै ते ओइनसे सबसे धेउर मेहनत करनु | तैँ फेन मै नै हुइतुँ, मोरिक सँग रहल परमेश्वरके अनुग्रहसे हो |
\v 11 तबेकमारे मै रलेसे फेन अथवा ओइने रहलेसेफेन, हम्रे ज्या प्रचार करथी, सो तुहुरे विश्वास करलेबतो |
\s मुअलहुँक्रीहिनके
\p
\v 12 मुअलहुँक्रीहिनसे ख्रीष्ट पुनरुत्थान हुईलैँ कहिके प्रचार करजाजाईट कलेसे कसिक तुहुरिनमेसे केऊ-केऊ मृतकके पुनरुत्थान नै हुईत कहिके कहे सेक्थो?
\v 13 पर यदि मृतकहुँक्रीहिनके पुनरुत्थान नै हुईत कलेसे ख्रीष्ट फेन मृतकसे पुनर्जीवित कैगिल नै हो |
\v 14 यदि ख्रीष्ट मृतकसे पुनर्जीवित नै करगिलहुईत ते हमार प्रचार व्यर्थ हुईत और तुहुरिनके विश्वास फेन व्यर्थ होजाईट |
\v 15 उहिसेफेन धेउर परमेश्वरके बिषयमे झूट साक्षी ठहरजीबी,काकरेकी उहाँ ख्रीष्टहे मृतकसे पुनर्जीवित करलैँ कहिके हम्रे परमेश्वरके बारे गवाही देहल बती | पर जात्तिके मृतकहुँक्रीहिनके पुनरुत्थान नै हुईत कलेसे उहाँ ख्रीष्टहे पुनर्जिवित नै करलैँ |
\v 16 काकरेकी यदि मृतकहुँक्रीहिनके पुनरुत्थान नै हुईत ते ख्रीष्ट फेन मृतकसे जीवित नै करजाजाई
\v 17 ख्रीष्ट पुनर्जीवित नै करजाजाई कलेसे तुहुरिनके विश्वास व्यर्थ बा, और तुहुरे अभिनसम अपन पापमे बतो
\v 18 तबेते ख्रीष्टमे सुतलहुँक्रे फेन नाश होगिल बतैँ |
\v 19 यदि यी जीवनके लग किल ख्रीष्टमे आशा धारल बती कलेसे हम्रे सक्कु मनैनसे फेन धेउर दुखि हुईबी |
\v 20 वास्तवमे ख्रीष्ट मृतकहुँक्रीहिन्से जीवित हुईल बतैँ, सुटके गैलहुँक्रीहिनमेसे उहाँ भर शुरुक फारा हुईतैँ |
\v 21 काकरेकी जैसिके मनैनसे मृत्यु आईल, ओस्तेहेँके मृतकहुँक्रीहिनके पुनरुत्थान फेन मनैनसे आईल |
\v 22 काकरेकी जस्तेहेक आदममे सक्कुजे मुथैँ, ओस्तेहेँक ख्रीष्टमे सक्कुन जीवित करजाजाई |
\v 23 पर प्रत्येक आ-अपन क्रम अनुसार- ख्रीष्ट भर अगौटे फारा, ओकर पाछे हुँकार पुनरागमनमे ख्रीष्टके आपनहुँक्रे |
\v 24 तब् अन्त्य आई, जब उहाँ प्रत्येक शासन, प्रत्येक अख्तियार और शक्ति नाश करके परमेश्वर, या पिताहे राज्य सोपदिही |
\v 25 काकरेकी उहाँ अपन सक्कु शत्रुहे अपन पौलिक तरे नै कराईत सम् उहाँ राज्य करहीँ परत |
\v 26 सक्कुन्से पाछे नाश करना शत्रु मृत्यु हो |
\v 27 ''काकरेकी परमेश्वर सक्कु बात हुँकार पौलिक तरे अधीनमे धारल बतैँ |'' पर ऊ स्पष्ट बा, कि ''सक्कु चिज हुँकार अधीनमे धारल बतैँ'' कलेसे परमेश्वर अप्निहीँ ऊ अधीनके तरे बतैँ, जे सक्कु बात ख्रीष्टके अधीनमे धारदेहल बतैँ |
\v 28 जब सक्कु बात हुँकार अधीनमे लान्जाजाईट, तबे अप्निहीँ पुत्र हुँकार अधीनमे हुई, जे सक्कु चीज हुँकार अधीनमे धारी, ताकि परमेश्वर नै सक्कु चिजके सर्वेसर्वा हुईस्
\v 29 नै ते मृतकहुँक्रीहिनके लग बप्तिस्मा लेलक अर्थ का रहल? मृतहुँक्रीहिन्हे जीवित नै करजाईते ओइनके लग मनै काकरे बप्तिस्मा लेथैँ?
\v 30 मै भर काकरे प्रत्येकचो जोखिममे परतिबतु |
\v 31 भैया हो, हमार प्रभु येशूमे तुहुरिनके कारण मै गर्व करबुँ, और मै कहे सेक्बु, कि प्रत्येक दिन मै मुथुँ |
\v 32 मनैनके बात करना हो कलेसे एफिससमे जङ्गली जनावरसे मोरिक लडाइँले महिन्हे का फाईदा हुईल? मृतकहुँक्रे जीवित नै हुइना कलेसे, ''हम्रे हाई और पीई, काकरेकी कालते हम्रे मुजीबी!''
\v 33 भ्रममे ना परो | खराब संगसे हमार चरित्रहे नाश पारत |
\v 34 होशमे रहो, आबसे पाप नै करो | काकरेकी कत्राहेते परमेश्वरके ज्ञान नै हो | तुहुरिन्हे लाज कराईक लग मै यी कहल रहूँ |
\s जिअल शरीर
\p
\v 35 पर केऊ फेन पुछी ''मृतकहुँक्रे कसिक पूर्ण जीवित हुईथैँ, और ओइने कसिन प्रकारके शरीर लैके अइहिँ?''
\v 36 ए मूर्ख! ज्या तुहुरे लगैठो ऊ नै मुके सजिब हुईत |
\v 37 ज्या तुहुरे लगैठो ऊ भर पाछे हुइना शरीर हो, पर विया किल लगैठो, चाहे उ गोहूँ, अथवा आउर कुछु फेन किसिमके अन्न हुई |
\v 38 पर अपनहे खुशी लागल जस्ते परमेश्वर उहिहे एकथो शरीर देहल बतैँ, और प्रत्येक किसिमके वियाहे ओक्रेहेक शरीर देथैँ |
\v 39 सक्कु शरीर एक्के किसिमके नै रहत | मनैनके शरीर एक किसिमके, और जिबजन्तुनके औरे किसिमके, चिरैँनके औरे किसिमके और मच्छिनके औरे किसिमके शरीर रहत |
\v 40 आउर शरीर फेन स्वर्गीय और पार्थिव हुईथैँ | स्वर्गीय शरीरके तेज एक किसिमके बा, और पार्थिव शरीरके तेज औरे किसिमके |
\v 41 दिनके तेज एक किसिमके, जोन्हयाँक तेज औरे किसिमके, और तोरैयनके तेज औरे किसिमके रहत | काकरेकी एकथो तोरैयाँ औरे तोरैयाँ से फेन तेजमे बुट्टी जाईत |
\v 42 मृतकहुँक्रीहिनके पुनरुत्थान फेन ओस्तेहेँ हो | जोन शरीर विनाशमे गारजाईट, ऊ अविनाशमे जीवित रहत |
\v 43 अनादरमे ऊ गारजाईट, महिमामे ऊ जित्ती हुईत | कमजोरमे ऊ गारजाईट, शक्तिमे ऊ जित्ती हुईत |
\v 44 प्राकृतिक शरीरमे ऊ गारजाजाईट, आत्मिक शरीरमे ऊ जीवित हुईत | प्राकृतिक शरीर बा कलेसे आत्मिक शरीर फेन अवश्य रहत |
\v 45 तबेकमारे असीन लिखल बा, ''सुरुक मनैया आदम जीवित प्राणी हुईल |'' अन्तिम आदम जीवन देना आत्मा हुईल |
\v 46 सुरुके भर आत्मिक नै हो, पर प्राकृतिक हो, और ओकर पाछे भर आत्मिक हो |
\v 47 सुरुके मनैया मातिले बनल, पृथ्वीसे हो | दोसर मनैया स्वर्गके हो |
\v 48 मातिले बनल मनैया जस्ते रहे, मातिले बनलहुँक्रे फेन ओस्तेहेँ रथैँ, और स्वर्गीय मनैनके जस्ते बा, स्वर्गकेहुकरे फेन ओस्तेहेँ रथैँ, |
\v 49 जैसिके हम्रे माटीक मनैनके रूप धारण कैल बती, ओस्तेहेँक स्वर्गके मनैनके रूप धारण कर्बी |
\v 50 आब भैया हो, मै तुहुरिन्हे यी कहतुँ, सिकार और खुन स्वर्गके राज्यके हकदार हुई नै सेकी, ना ते विनाश अविनाशके हकदार हुई सेकी |
\v 51 हेरो मै तुहुरिन्हे एकथो रहस्य कबु, हम्रे सक्कुजे नै सुत्थी, पर हमार सक्कुन्के परिवर्तन हुई,
\v 52 एकर लग खाली एकक्षण लागत | आँखी झिम्काइल जतरा झत्ते हम्रे बदल्बी, जब अन्तिम तुरही बाजी तबे यी हुई | तुरही बाजी और मुअलहुँक्रे अविनाशी जीवनमे उठ्हिँ | आउर हम्रे फेन सक्कु बदल जीबी |
\v 53 काकरेकी यी विनाश स्वाभावसे नाश अविनाशी, और यी मरणशील शरीरसे अमरत्व धारण करे परत |
\v 54 जब विनाशिसे अविनाशी और मरणशीलसे अमरत्व धारण करत, तबे लिखल ऊ वचन पूरा होजाई, ''मृत्यु विजयमे निल्गिलबा |''
\v 55 ए मृत्यु तोरिक विजय कहाँ ? ए मृत्यु, तोरिक खिल कहाँ?''
\v 56 मृत्युक खिल पाप हो, और पापके शक्ति व्यवस्था हो |
\v 57 पर परमेश्वरहे धन्यवाद हुईस्, जे हम्रिहिन्हे हमार प्रभु येशू ख्रीष्टसे विजय देथैँ |
\v 58 तबेकमारे मोरिक प्रिय भैया हो, स्थिर और अटल रहो | प्रभुके काममे सद्दे बहरती जाई | काकरेकी तुहुरे जन्थो, कि प्रभुमे तुहुरिनके मेहनत व्यर्थ नै हुई |
\c 16
\s परमेश्वरके जनहुँक्रीहिनके लग भेटी
\p
\v 1 आब सन्तहुँक्रीहिनके लग भेटीक विषयमे गलातियाके मण्डलीहुक्रिन्हे मै देहल आदेश अनुसार तुहुरे करहो:
\v 2 प्रत्येक हप्तक शुरुक दिन तुहुरे हरेक आ-अपन कमाही अनुसार कुछु धन अल्गाके जम्मा करती धरहो, ताकि मै आइवेर भेटी जम्माकरे नापरीस् |
\v 3 आउर मै आइल पाछे तुहुरे चाहल मनैनहे परिचयपत्र देके तुहुरिनके भेटी लैके यरुशलेम पठैबूँ |
\v 4 पर मै फेन जैना ठीक देखाईल कलेसे ओईने मोरिक सँग जैही |
\s व्यक्तिगत निवेदन
\p
\v 5 माकेडोनियाके यात्रा करलेसे मै तुहुरिनके सँग भेटघाट करे अईबुँ, काकरेकी मै माकेडोनिया नै होके जाईतुँ |
\v 6 शायद मै तुहुरिनके उहाँ कुछु दिन बैठ्बूँ या जारभर बितैबुँ | ओकर पाछे मै जहाँ गैलेसेफेन तुहुरे मोरिक यात्राके बन्दोबस्त मिलादेह सेक्बो |
\v 7 असौ तुहुरिनके सँग एक्के घचिक यात्रा भेटघाट नै करके, प्रभुके इच्छा हुईल कलेसे, कुछु समय बितैना आशा मै धारल बतु |
\v 8 पर पेन्तिकोसके तिहार सम मै एफिससमे बैठ्बुँ |
\v 9 काकरेकी प्रभावशाली कामके एकथो बरभारी दवार मोरिक लग खोलल बा, आउर विरोध करुइया फेन बहुत्ते बतैँ |
\v 10 तिमोथी तोरिक उहाँ आईबेर उहिन्हे तुहुरिनके सँग बेफिकर बैठे देओ | काकरेकी उहे फेन मोरिक जस्ते प्रभुके काम करत बतैँ |
\v 11 तबेकमारे केऊ ओकर अवहेलना नै करिँत् | पर शान्तिसे उहिहे अपन यात्रामे पठादिहित्, और ऊ मोरिक वहाँ आईत | काकरेकी भैयाहुँक्रीहिनके सँग अइहिँ कहिके मै ओकर प्रतीक्षा करबुँ |
\v 12 आब भैया अपोल्लोसके विषयमे महिन्हे यी कना बा, कि मै उहिहे आउर भैयाहुँक्रीहिनके सँग मिलके तुहुरिनके सँग भेटघाट करना गजब आग्रह करल रहूँ, पर अब्बे अईना उहिहे पटक्कै इच्छा नै हुईलिस | पर मौका भेतैतिकी ऊ अहि |
\v 13 होसियार रहो, विश्वासमे पक्का हुईल रहो | साहसिलो और हिम्मतदार बनो |
\v 14 ज्या करथो ऊ सक्कु प्रेमसे करो |
\v 15 हेरो भैयो, तुहुरिन्हे पता बा, कि स्तिफनसके घराना अखैयामे विश्वास करुइयनके पहिल हुईतैँ | ओईने सन्तहुँक्रीहिनके सेवामे अपनहे अर्पण कैल बतैँ |
\v 16 असीनहुँक्रे और अस्तेहे मेहनत करुइयन प्रत्येक सहकर्मीके अधीनमे रहो कहिके मै तुहुरिन्हे आग्रह करतुँ |
\v 17 स्तिफनास, फोर्टुनाटस और अखाईकसके आगमनमे मै आनन्दित होगिनु, काकरेकी तुहुरिनके कमजोर स्थिति ओईने पुराकरदेलैँ |
\v 18 काकरेकी ओईने मोरिक और तुहुरिनके आत्माहे फेन उत्साहित करैलैँ | असीन मनैनके कदर करो |
\s आखिरी अभिवादन
\p
\v 19 एशियाके मण्डलीहुँक्रे तुहुरिन्हे अभिवादन पठाइल बतैँ | अकिल्लास और प्रिस्का और ओइनके घरेम रहल मण्डली प्रभुमे तुहुरिन्हे हार्दिक अभिवादन पठाइल बतैँ |
\v 20 सक्कु भैयाहुँक्रे तुहुरिन्हे अभिवादन पठाइल बतैँ | एक दोसरहे पवित्र चुम्बनसे अभिवादन करो |
\v 21 मै पावल, अपनेहे हातसे यी अभिवादन लिखतुँ |
\v 22 केऊ प्रभुहे प्रेम नै करत कलेसे ऊ श्रापित हुईस् | हे हमार प्रभु, आऊ !
\v 23 प्रभु येशू ख्रीष्टके अनुग्रह तुहुरिनके सँग हुईस् |
\v 24 ख्रीष्ट येशूमे मोरिक प्रेम तुहुरिन सक्कुनके सँग रहे | आमिन |
