\id JHN - Devgarhia New Testament
\ide UTF-8
\rem Copyright Information: Creative Commons Attribution-ShareAlike 4.0 License
\h यूहन्नक लिखल सुसमाचार
\toc1 यूहन्नक लिखल सुसमाचार
\toc2 यूहन्ना
\mt1 John's Gospel
\mt1 यूहन्ना
\c 1
\s वचन देहधारी हुईलाँ
\p
\v 1 सुरुमे वचन रहिँत, वचन परमेश्वरके सँग रहिँत, और वचन परमेश्वर रहिँत |
\v 2 उ सुरुमे परमेश्वरके सँग रहिँत |
\v 3 सक्कु चीज हुँकिनेसे बनल, और बनल कोनो फेन चीज हुँकार बिना नै बनल |
\v 4 हुँकारमे जीवन रहे, और उ जीवन मनैनके ओजरार रहे |
\v 5 उ ओजरार अंधारमे चम्कत, और अंधार उहिन्हे जिते नै सेकल हो |
\v 6 परमेश्वरके थेनसे पथैलक एकथो मनैया रहे, जेकर नाउँ यूहन्ना रहे |
\v 7 उहिएसे सक्कुजे विश्वास करिँत् कहिके ऊ ज्योतिक गवाही देहे उ साक्षी होके आईल |
\v 8 उ अप्निहीँ उ ज्योति नै रहे, पर उ ज्योतिक गवाही देहे आईल |
\v 9 सक्कु मनैनहे ज्ञान देहुइया सच्चा ज्योति संसारमे आइत रहिँत |
\v 10 उ संसारमे रहिँत, संसार हुँकीनेसे बनल, तबफेन संसार हुँकिनहे नै चिन्हल |
\v 11 उ अपने मनैनके थेन अइलैँ, पर हुँकार अपन मनै हुँकिनहे ग्रहण नै करलैँ |
\v 12 पर जतराजे हुँकिनहे ग्रहण करलैँ और हुँकार नाउँमे विश्वास करलैँ, उ ओइन्हे परमेश्वरके लरका हुइना अधिकार देलैँ |
\v 13 ओइने खुनसे, शारीरिक इच्छासे और कोनो मनैनके इच्छासे नै हो पर परमेश्वरसे जन्मल रथैँ |
\v 14 तब् वचन देहधारी हुइलैँ, और अनुग्रह और सत्यतासे पूरा होके हमार थेन वास बैठ्लैँ | हम्रे हुँकार महिमा देख्ली | जोन महिमा बाबक थेनसे अइलक एक्केथो किल छावक जस्ते रहे |
\v 15 यूहन्ना हुँकार विषयमे गवाही देती बरका स्वरमे कहल, “उ वहे व्यक्ति हुइतैँ, जेकर विषयमे मै कनु, 'मोरिक पाछे अउइया महिन्से  भारी बतैँ, काकरेकी उ महिन्से फेन आघेसे रहिँत |”
\v 16 हुँकार अनुग्रहक पुर्णतासे हम्रे एकथो अनुग्रहमे दोसर अनुग्रह भेटाइल बती |
\v 17 काकरेकी व्यवस्था मोशासे देगैल, अनुग्रह और सत्यता भर येशू ख्रीष्टसे आइल |
\v 18 परमेश्वरहे केऊ कबु नै देखल हो | बाबक संगे रहुइया एकथो किल छावा हुँकिनहे प्रकट करल बतैँ |
\s बप्तिस्मा देहुइया यूहन्नक गवाही
\r (मत्ती ३:१-१२, मर्कूस १:१-८, लूका ३:१-१८)
\p
\v 19 जब यरुशलेमसे यहूदीहुँक्रे पूजाहारी और लेवी हुँक्रीहिनहे हुँकार थेन "तुँ के हुईतो?” कना बात पुँछे पथैलैँ, तब् यूहन्नक गवाही यी रहे |
\v 20 उ स्वीकार करल, पर इन्कार नै करल, और "मै ख्रीष्ट नै हुइतुँ" कहिके स्वीकार करल |
\v 21 तब् ओइने हुँकिनहे पुँछलै, “तब् का? तुँ एलिया हुईतो?” उ कहल, “मै नै हुइतुँ |” “का तुँ उ अगमवक्ता हुईतो?” उ जवाफ देहल, “नै हुइतुँ |”
\v 22 ओइने उहिन्से कलाँ, “तुँ के हुईतो? हम्रिहिन कहो, और हम्रिहीन पठुइयन हम्रे कहे सेकी | तुँ अपन विषयमे का कहतो?”
\v 23 उ कहल, “यशैया अगमवक्तक कहल जस्ते, 'परमप्रभुक डगर तयार पारो' कहिके उजाड़-ठाउँमे चिल्लुइया एकथो मनैयक मै आवाज हुइतुँ |”
\v 24 ओइन्हे फरिसीहुँकरे पठाइल रहिँत |
\v 25 तब् ओइने उहिन्हे पुछ्लैँ, "तुँ ख्रीष्ट फेन नै हुईतो, एलिया फेन नै हुईतो, उ अगमवक्ता फेन नै हुईतो कलेसे, काकरे बप्तिस्मा देथो?”
\v 26 यूहन्ना ओइन्हे कहल, “मै ते पानीलेके बप्तिस्मा देथुँ, पर तुहुरिनके बिच्चेम एक जाने थरह्याइल बताँ, जिहिन्हे तुहुरे नै चिहिन्थो |
\v 27 मोरिक पाछे अउइया वहे हुईतैँ | हुँकार जुत्तक टेनी खोल्ना लायकके मै नै हुईतुँ |”
\v 28 यी बात यर्दन लदियाक उपार बेथानियामे हुइल रहे, जहाँ यूहन्ना बप्तिस्मा देहत रहे |
\s परमेश्वरके थुमा येशू
\p
\v 29 दोसर दिन येशूहे अपन ओहोँर अइति देख्के उ कहल, “हेरो संसारके पाप उठाके लैजुइया परमेश्वरके थुमा !
\v 30 उ वहे हुईतैँ, जेकर विषयमे मै कहल रहूँ, 'महिन्से पाछे एकथो मनैया अइहिँ, जे महिन्से फेन भारी बतैँ, काकरेकी उ महिन्से फेन आघेसे रहिँत |'
\v 31 मै अप्निहीँ हुँकिनहे नै चिन्हल रहूँ, पर उ इस्राएलमे प्रकट हुँइत कहिके मै पानीलेके बप्तिस्मा देती अइनु |”
\v 32 यूहन्ना असिके कती गवाही देहल, “मै पवित्र आत्माहे कुटरियक रुपमे स्वर्गमेसे उतरके आके हुँकार उप्पर बैठल देख्नु |
\v 33 मै हुँकिनहे नै चिन्हल रहूँ, पर जे महिन्हे पानीलेके बप्तिस्मा देहक लग पठाइल, वहे महिन्हे कहल, 'जेकर उप्पर तुँ पवित्र आत्माहे उतरती और बैठ्ती देख्बो, पवित्र आत्मासे बप्तिस्मा देहुइया वहे हुइतैँ |
\v 34 मै देखल बतुँ, और गवाही देहल बतुँ, कि परमेश्वरके छावा वहे हुइतैँ |”
\s येशूक शुरुक चेलाहुँक्रे
\p
\v 35 फेन औरे दिन यूहन्ना हुँकार चेलन मध्य दुई जहनसँग थरह्याइल रहे |
\v 36 उ येशूहे जैती रहल देख्के कहल, “हेरो, परमेश्वरके थुमा!”
\v 37 ओकर कहल यी बात सुनके उ दुइथो चेलाहुँक्रे येशूक पाछे लाग गैलैँ |
\v 38 येशू घुमके हेरलैँ, और ओइन्हे पाछेपाछे आइत देख्के ओइन्हे पुँछलैँ, “तुहुरे का खोजतो?” ओइने हुँकिनहे कहलैँ, “रब्बी (जेकर अर्थ हो, गुरुजी), अप्नी कहाँ रथी?”
\v 39 उ ओइन्हे कलाँ, “आऊ और तुहुरे देख्बो |” ओइने गैलैँ और हुँकार रना ठाउँ देख्लैँ | ओइने उ दिन हुँकारे सँग वासा बैथ्लैँ, काकरेकी साहिँ जुनिक लगभग चार बज गिल रहे |
\v 40 यूहन्नक कहल बात सुनुइया और येशूक पाछे लगुइया उ दुई जहन मनसे एक जाने सिमोन पत्रुसके भैया अन्द्रियास रहे |
\v 41 उ आघे अपन भैया सिमोनहे भेटाइल, और उहिन्हे कहल, “हम्रे मसिहहे (जेकर अर्थ हो, ख्रीष्ट) भेटाइल बती |”
\v 42 उ सिमोनहे येशूक थेन नानल | येशू उहिन्हे हेरलैँ और कलाँ, “तुँ योआनेसके छावा सिमोन-'हुईतो, तुँ केफास (जेकर अर्थ हो, चट्टान) कहाँ जैबो |”
\s फिलिप और नथानेल
\p
\v 43 दोसर दिन उ गालीलमे जैना निश्चय करलैँ | और फिलिपहे भेटाके उ उहिन्हे कलाँ, “मोरिक पाछे लाग |”
\v 44 अन्द्रियास और पत्रुस जस्ते फिलिप फेन बेथसेदा बजारके रहे |
\v 45 फिलिप नथानेलहे भेताके कहल, “जेकर विषयमे मोशा व्यवस्थामे और अगमवक्ताहुँक्रे फेन लिखल रहिँत, योसेफके छावा नासरतके येशूहे हम्रे भेटाइल बती |”
\v 46 नथानेल उहिन्हे कहल, “का नासरत मनसे मजा चिज आई सेकी का?” फिलिप उहिन्हे कहल, “आके हेरो |”
\v 47 येशू नथानेलहे अपन थेन आइत देख्के ओकर विषयमे कलाँ, “एकथो पक्का इस्राएलीहे हेरो, जेकरमे कोनो छल नै हो |”
\v 48 नथानेल पुँछल "अप्नी महिन्हे कसिक चिहिन लेली?” येशू उहिन्हे जवाफ देलैँ, “फिलिप तुहिन्हे बलैनासे आघे, अञ्जीरके रुखवक तरे मै तुहिन्हे देखल रहूँ |”
\v 49 नथानेल हुँकिनहे कहल, “रब्बी, अप्नी परमेश्वरके छावा हुईती, अप्नी इस्राएलके राजा हुईती |”
\v 50 येशू उहिन्हे जवाफ देके कलाँ, “मै तुहिन्हे अञ्जीरके रुखवक तरे देख्नु कनु तबे तुँ विश्वास करतो? तुँ इहिन्से फेन भारी बात देख्बो |
\v 51 तब् उ उहिन्हे कलाँ, “जात्तिके, मै तुहिन्हे कहतुँ, तुहुरे स्वर्ग खुलल और परमेश्वरके दूतहुँक्रीहिनहे मनैयाक उप्पर चहुँरती और उतरती देख्बो |”
\c 2
\s काना नगरमे भोजक खुशियाली
\p
\v 1 तेसर दिन गालीलके काना नगरमे भोज रहे | येशूक दाई वहाँ रहे |
\v 2 येशू और हुँकार चेलाहुँक्रे फेन भोजेम बलागिल रहिँत |
\v 3 दाखमद्य ओरागिल तब् येशूक दाई हुँकिनहे कलिन, “ओइनके थेन दाखमद्य नै हुईतिन |”
\v 4 येशू उहिन्हे कलाँ, “हे नारी, महिन्हे काकरे परी कहिके महिन्हे ना को | मोरिक समय अभिन नै आइल हो |”
\v 5 हुँकार दाई नोकरहुँक्रीहिनहे कलिन, “उ ज्या कही तुहुरे वहे करहो |”
\v 6 आब यहूदीहुँक्रीहिनके शुद्ध हुईंना रीतिक लग वहाँ लगभग एक सौ लिटर अतैना पथरक छेथो गग्री धारल रहिँत |
\v 7 येशू ओइन्हे कहलैँ, “गग्रिमे पानी भरो |” ओइने गग्रिक मुह सम पानीलेके भर देलैँ |
\v 8 उ ओइन्हे कलाँ, “थोरचे निकारके भोजक भल्मन्सक थेन लैजाऊ |” ओइने वहे करलैँ |
\v 9 भोजे मनिक भलमन्सा उ पानी चिखल, जोन आब दाखमद्यमे बदल गिल रहे | उ कहाँसे आइल सो उहिन्हे पता नै रहिस पर पानी भरुइया नोकरहुँक्रीहिनहे भर पता रहीन | तब् भोजक भलमन्सा दुल्हाहे बलाके कहल,
\v 10 सक्कु मनैहुँक्रे आघे मजा दाखमद्य देथैँ तब् मनैहुँक्रे दटके पीके सेक्के किल कममजा दाखमद्य धार देथैँ | अप्नी ते मजा दाखमद्य अभिनसम धारल बती |”
\v 11 हुँकार चिन्हमेसे यी सुरुक चिन्हा येशू गालीलके काना नगरमे करलैँ | असिके ऊ अपन महिमा प्रकट करलैँ, तब् हुँकार चेलाहुँक्रे हुँकारमे विश्वास करलैँ |
\s येशू मन्दिरहे शुद्ध परलक
\r (मत्ती २१:१२-१३, मर्कूस ११:१५-१७, लूका १९:४५-४६)
\p
\v 12 तबजाके ऊ अपन दाई, भैयन और चेलाहुँक्रीहिनके सँग कफर्नहुममे गैलैँ, और थोरिक दिन वहाँ बैठ्लैँ |
\v 13 यहूदिनके निस्तार-तिहुवार लग्गेहेँ रहे, और येशू यरुशलेममे गैलैँ |
\v 14 ऊ मन्दिरमे गोरु, भेँरी और कुटरी बेचुइयन और पैसा सँतुइयनहे किनबेच करती रहल भेतैलैँ |
\v 15 तब् लसरिक एकथो कोर्रा बनाके ऊ मन्दिरमेसे उ सक्कुहुनहे, ओइनके भेँरीन और गोरुनहे कुल मन्दिरमेसे बाहेर रखेद्लैँ, और पैसा सतुइयनके रेचकी घोप्टाके ओइनके टेबुल बिल्तादेलैँ |
\v 16 कुटरी बेचुइयनहे उ कलाँ, “यहाँसे यी सक्कु चीज लैजाऊ | मोरिक बाबक भवनहे व्यापारके घर ना बनाऊ |”
\v 17 हुँकार चेलनहे धर्मशास्त्रमे लिखल यी बात याद हुईलीन, “अप्निक भवनके जोशसे महिन्हे जरादी |”
\v 18 यहूदीहुँक्रे हुँकिनहे कलाँ, “अप्नी यी काम करथी, ते यनके लग हम्रिहिनहे का चिन्हा देखैबी?”
\v 19 येशू ओइन्हे जवाफ देलैँ, “यी मन्दिरहे भस्कादेऊ, और मै तीन दिनमे यिहिहे थरह्वादेम |”
\v 20 तब् यहूदीहुँक्रे कलाँ, “यी मन्दिरहे बनैना छयालीस बर्ष लागल, और का अप्नी यिहिहे तीन दिनमे थरह्वाई सेक्बी का?”
\v 21 पर जोन मन्दिरके विषयमे ऊ बोलल रहिँत, उ हुँकार शरीर रहे |
\v 22 तबेकमारे ज्या उ मुवलमेसे पुनरुत्थान हुइलैँ, तब् हुँकार कहल यी बात हुँकार चेलाहुँक्रे सम्झलैँ, और धर्मशास्त्रमे और येशूक कहल वचनमे विश्वास करलैँ |
\v 23 जब ऊ निस्तार-तिहुवार भोजके बेला यरुशलेममे रहिँत, तब् उ ज्या चिन्हा करलैँ उ देख्के बहुत्ते जाने हुँकार नाउँमे विश्वास करलैँ |
\v 24 पर येशू अप्निहीँ सक्कुहुनहे चिहीन्लक वरसे अपनहे ओइनके विश्वासमे नै छोरलैँ,
\v 25 और केऊ फेन हुँकिनहे मनैनके विषयमे गवाही देना केक्रो जरुरी नै रहे, काकरेकी मनैनके ह्रदयमे का बा, कहिके उ खुद जानिँत |
\c 3
\s निकोदेमसहे येशूक शिक्षा
\p
\v 1 उ समयमे फरिसीहुँक्रीहिनमे निकोदेमस नाउँ रहल एकथो मनैया रहे, जे यहूदिनके एकथो शासक रहे |
\v 2 उ रातके हुँकार थेन आके हुँकिनहे कहल, 'गुरुजी, हम्रे जन्थी अप्नी परमेश्वरके ओहोँरसे मस्तरवा होके अइलक हुइती, काकरेकी परमेश्वर साथमे नै रहिहीँ कलेसे केऊ फेन अप्निक करल यी चिन्हा नै करे सेकहीँ |'
\v 3 येशू ओइन्हे जवाफ देलैँ, “जात्तिके मै तुहुरिन्हे कहतुँ, केऊ लावा होके नै जन्मल कलेसे उ परमेश्वरके राज्य देखे नै सेकी |”
\v 4 निकोदेमस हुँकिनहे कहल, “मनैया बुह्राके फेन कसिक जन्मे सेकी? का उ अपन दाईक कोखमे दोसर चोटि पेलके जन्मे सेकी?”
\v 5 येशू जवाफ देलैँ, “जात्तिके मै तुहुरिन्हे कहतुँ, केऊ पानी और आत्माद्वारा नै जन्मल कलेसे परमेश्वरके राज्यमे जाई नै सेकी |
\v 6 शरीरमेसे जन्मल शरीर हो, और पवित्रआत्मामेसे जन्मल आत्मा हो |
\v 7 मै तुहिन्हे लावा होके जन्मे परत कनु ते अचम्म जिन मानो |
\v 8 बयालहे जेहोँर मन लग्थिस ओहोँर बहत | तुँ बयालके आवाज सुन्थो, पर उ कहाँसे आइत और कहाँ जाईट, उ नै जन्थो | आत्मामेसे जन्मल हरेक व्यक्ति ओस्तेहेँ रहत |”
\v 9 निकोदेमस हुँकिनहे पुछँल, “यी कसिक हुई सेकी?”
\v 10 येशू उहिन्हे जवाफ देलैँ, “तुँ इस्राएलके गुरु हुईतो, तभुन यी बात नै बुझ्थो?
\v 11 जात्तिके, मै तुहुरिन्हे कहतुँ, “हम्रे ज्या जन्थी उ कथी, और हम्रे ज्या देखल बती ओकर गवाही देथि, पर तुहुरे हमारिक गवाही स्वीकार नै करथो |
\v 12 मै तुहुरिन्हे पृथ्वीक बात कनु, तबफेन तुहुरे विश्वास नै करथो, कलेसे तुहुरिन्हे स्वर्गक बात बतैम कलेसे कसिक विश्वास करे सेक्बो?
\v 13 स्वर्गमेसे उतरके अउइया मनैयक छावा बाहेक केऊ फेन स्वर्गमे चहुँरल नै हो |
\v 14 जसिके मोशा उजाड़-स्थानमे सँपवाहे उठाइल, ओस्तेके मनैयाक छावा उठाजाई परत,
\v 15 और जे-जे हुँकारमे विश्वास करी, उ अनन्त जीवन पाई |
\v 16 “काकरेकी परमेश्वर संसारहे असिन प्रेम करलैँ, कि उ अपन थेन रहल एक्केथो किल छावाहे दैदेलैँ, ताकि हुँकारमे विश्वास करुइया केऊ फेन नाश ना होए, पर उ अनन्त जीवन पाए |
\v 17 काकरेकी परमेश्वर संसारहे दोषी ठहराइक लग छावाहे संसारमे नै पथैलैँ, पर संसार उहाँ द्वारा बचे कहिके पथैलैँ |
\v 18 जे हुँकारमे विश्वास करी, उ दोषी नै ठहरत, पर विश्वास नै करुइया भर आग्गिहिँ दोषी ठहरल बा, काकरेकी उ परमेश्वरके एक्केथो छावक नाउँमे विश्वास नै करल हो |
\v 19 फैसला भर यहे हो: ज्योति संसारमे आइल बा, और मनैहुँक्रे ज्योति बरु अन्धकारहे रुचैलैँ, काकरेकी ओइनके काम दुष्ट रहिन |
\v 20 काकरेकी दुष्ट काम करुइया हरेक जाने ज्योतिहे घृणा करथैँ, और ज्योतिमे नै आइत, आई कलेसे ओकर काम देखा परजैहिस |
\v 21 सत्यसे चलुइया मनैया ज्योतिमे आइत, और असिके ओकर करल कामहुँक्रे परमेश्वरमे करलक हो कहिके प्रष्टै देखाईट |”
\s बप्तिस्मा-देहुइया यूहन्नक पाछेक गवाही
\p
\v 22 यकरपाछे येशू और हुँकार चेलाहुँक्रे यहूदिया देशमे गैलैँ, और वहाँ ओइनके सँग कुछु दिन वासा बैठ्लैँ, और बप्तिस्मा देलैँ |
\v 23 यूहन्ना फेन सालीमके आँरितिर एनोनमे बप्तिस्मा देहे, काकरेकी वहाँ प्रशस्त पानी रहे | वहाँ मनै आँइत और बप्तिस्मा लिँट् |
\v 24 तबसम यूहन्ना झ्यालखानामे नै परल रहे |
\v 25 तब्बेहेँ यूहन्नक चेलनके एकथो यहूदिक सँग शुद्धिकरणके विषयमे वाद-विवाद होगैलिन |
\v 26 यूहन्नक थेन आके ओइने उहिन्हे कलाँ, “गुरुजी, यर्दनके उपाँजर जे अप्निक सँग रहिँत, जेकर विषयमे अप्नी गवाही देली, हेरी, उ बप्तिस्मा देहतैँ, और सक्कु जाने हुँकार थेन जाइतैँ |”
\v 27 यूहन्ना जवाफ देहल, “मनैयाहे स्वर्गमेसे नै देहत सम उ कुछु फेन नै भेटाई |
\v 28 मै ख्रीष्ट नै हुईतुँ, पर मै हुँकारसे आघेक पठाइल हुईतुँ' कना मोरिक गवाही तुहुरे अप्निहीँ देथो |
\v 29 जेकर थेन दुल्हन्याँ बा, दुलाहा वहे हो | दुल्हक संघरिया जे ओकर आँरितिर ठरह्याइल रहत, ओकर स्वर सुन्के एकदम आनन्दित हुईट | तबेकमारे मोरिक यी आनन्द आब पूरा होगिल बा |
\v 30 हुँकार बहरना, पर मोरिक भर घटना आवश्यक बा |
\v 31 “उप्परसे अउइया भर सक्कुहुनसे भारी हुइतैँ | पृथ्वीसे रहुइया पृथ्वीएके हो, और पृथ्वीएके बात करत | स्वर्गमेसे अउइया सक्कुहुनसे भारी हुईतैँ |
\v 32 ऊ जा देखल और सुनल बतैँ, ओकर गवाही ऊ देथैँ, पर हुँकार गवाही केऊ फेन ग्रहण नै करत |
\v 33 जे हुँकार गवाही ग्रहण करल बा, उ परमेश्वर सत्य हुईतैँ कना बातके प्रमाण देहत |
\v 34 काकरेकी जिहिन्हे परमेश्वर पथैलैँ, उ परमेश्वरके वाणी बोलत, काकरेकी परमेश्वर विनानाप पवित्र आत्मा देथैँ |
\v 35 बाबा छावाहे प्रेम करथैँ, और सक्कु चीज हुँकारे हाँथेम देले बतैँ |
\v 36 जे छावकमे विश्वास करत, ओकर सँग अनन्त जीवन बा | जे छावक आज्ञापालन नै करत, उ जीवन नै देखि, पर परमेश्वरके क्रोध ओकरमे पलिरहत |”
\c 4
\s सामरी जन्नीसे येशूक बात चित
\p
\v 1 यूहन्नासे फेन येशू धेउर चेला बनाइतैँ और बप्तिस्मा फेन देहतैँ कना फरिसीहुँकरे सुन्लेलैँ |
\v 2 (वास्तवमे येशू अप्निहीँ ते नै पर हुँकार चेलाहुँक्रे बप्तिस्मा दिँत |)
\v 3 जब येशू यी पता पैलैँ, ऊ यहूदिया छोरके फेनदोस्रे गालीलमे घुमगैलैँ |
\v 4 हुँकिनहे सामरिया होके जाईपरिन |
\v 5 और ऊ सामरियक सुखार कना नगरमे आपुग्लैँ | यी नगर भर याकूब अपन छावा योसेफहे देहल जग्घक लग्गे परे |
\v 6 यहाँ याकूबके इनार रहे | येशू नेंग्के मिच्छैलक वरसे उ इनारके आँरितिर बैठल रहिँत | लगभग दुपहर होगिल रहे |
\v 7 एकथो सामरी जन्नी पानी भरे वहाँ आइल | येशू उहिन्हे कलाँ, “महिन्हे पानी पिए देऊ |”
\v 8 हुँकार चेलाहुँक्रे बजारमे खैना चीज किने गैल रहिँत |
\v 9 तब् सामरी जन्नी हुँकिनहे कहल, “अप्नी यहूदी होके मै सामरी स्त्रीक हाँथसे कसिक पानी पिबी?” (यहूदीहुँक्रे सामरीनके सँग कुछु सम्बन्ध नै धरथैँ |)
\v 10 येशू उहिन्हे कलाँ, “तुँ परमेश्वरके वरदान और तुहिन्से पानी मगुइया मनैयाहे चिन्हल रतो ते तुँ उहिन्हे मंग्ने रहो, और ऊ तुहिन्हे जित्ती पानी देना रहे |”
\v 11 उ जन्नी हुँकिनहे कहल, “अप्नी, अप्निक थेन डोग्ना भाँरा नै हो, और कुवाँ फेन गहिँर बा | तब् अप्नी कहाँसे जित्ती पानी नन्बी?
\v 12 का अप्नी हमार पुर्खा याकूबके भारी हुईती? ऊ हमार लग यी कुवाँ बनादेलैँ और ऊ अप्निहीँ, हुँकार लरका और हुँकार गैया-गोरून यहे कुवक पानी पिलैँ |”
\v 13 येशू उहिन्हे कलाँ, “यी पानी पीउइया प्रत्येक जहनहे फेनदोस्रे प्यास नै लग्हीन,
\v 14 पर जे-जे मोरिक देहल पानी पीई उहिन्हे कबु नै प्यास लग्हीस | जोन पानी मै उहिन्हे देहम, उ ओम्ने अनन्त जीवनके लग जम्ती रना पानीक मूल बनी |”
\v 15 ऊ जन्नी उहिन्हे कहल, “अप्नी महिन्हे वहे देऊ और महिन्हे प्यास नै लागी और यहाँ पानी भरे नै आईपरी |”
\v 16 येशू उहिन्हे कलाँ, “जाऊ तोहाँर थरवाहे बलाके नानो |"
\v 17 उ जन्नी कहल, “मोरिक थरवा नै हो | येशू उहिन्हे कलाँ, “तोहाँर थरवा नै हो कहिके तुँ ठिके कलो,
\v 18 काकरेकी तोहाँर पाँच जाने थरवा होसेकल बतैँ, और जे तोहाँर सँग बा, उ तोहाँर थरवा नै हो | तुँ यी सच कले बतो |
\v 19 उ जन्नी हुँकिनहे कहल, “अप्नी, अप्नी अगमवक्ता हुईती, कहिके मै जानतुँ |
\v 20 हमार पुर्खाहुँकरे यी डँरवामे आराधना करलैँ, और अप्निहुँक्रे कथी, कि आराधना करना ठाउँ यरुशलेम हो |”
\v 21 येशू उहिन्हे कलाँ, “ए नारी महिन्हे विश्वास करो, उ समय आईता, जब तुहुरे ना ते यी डँरवामे, ना यरुशलेममे बाबक आराधना करबो |
\v 22 तुहुरे जा आराधना करथो उ नै जन्थो | हम्रे जा आराधना करथी उ जन्थी, काकरेकी मुक्ति भर यहूदीनसे आइत |
\v 23 पर बेला आईता, और उ बेला अब्बेहेँ हो, जब सच्चा अराधक हुँक्रे बाबाहे आत्मा और सत्यतामे आराधना करहीँ | काकरेकी आराधना करुइया अस्तेहेँ आराधक हुँक्रीहिनहे बाबा खोजत |
\v 24 परमेश्वर आत्मा हुईतैँ, और हुँकार आराधकहुँक्रे आत्मा और सत्यतामे आराधना करे परत |
\v 25 उ जन्नी हुँकिनहे कहल, “मै जन्थुँ कि मसीह अइहिँ (जिहिन्हे ख्रीष्ट कहिजाजाईट), और जब उ अइहिँ, तब् वहे हम्रिहिनहे सक्कु बात बतैहीँ |”
\v 26 येशू उहिन्हे कलाँ, “तुहिन्से बोलुइया, मै वहे हुइतुँ |”
\v 27 तब्बेहेँ हुँकार चेलाहुँक्रे आगिलैँ, और हुँकिनहे एकथो जन्नी मनैयाक सँग बात करत देख्के ओइने छक्क परगिलैँ, पर "अप्नी का चहथी?” अथवा अप्नी उ जन्नीकसँग काकरे बात चित करत रही?” कहिके केऊ फेन नै पुँछल |
\v 28 तब् उ जन्नी अपन गग्री छोरके नगर ओहोँर गैल, और मनैनहे कहल,
\v 29 “आऊ, एकथो मनैयाहे हेरो, जे मोरिक करल सक्कु काम महिन्हे बतादेलैँ | का पता ख्रीष्ट वहे ते ना हुईतैँ?”
\v 30 तब् ओइने नगरमेसे निकरके हुँकार थेन गैलैँ |
\v 31 यहे बेला चेलाहुँक्रे हुँकिनहे असिक कहिके बिन्ती करलैँ, “रब्बी, खाना खा लि |”
\v 32 पर उ ओइन्हे कलाँ, “मोरिक थेन खाइक लग खाना बा जोन तुहुरिन्हे पता नै हो |”
\v 33 तबेकमारे चेलाहुँक्रे आपसमे कलाँ, “केऊ हुँकार लग खाना नानदेहल कि का?”
\v 34 येशू ओइन्हे कलाँ, “महिन्हे पथुइयक इच्छा अनुसार करना, और हुँकार काम पूरा करना ते मोरिक खाना हो |
\v 35 का तुहुरे नै कथो, 'अभिन चार महिना बाँकी बा, तब् बाली कटना बेला आई?' मै तुहुरिन्हे कहतुँ, अपन आँखी उठाके खेतवा ओहोँर हेरो, बाली कट्निक लग पाकसेकल बा |
\v 36 जे बाली काटी उ ज्याला भेटाईट, और अनन्त जीवनके लग फारा बितोरत, और छितुइया और कतुइया एक्केसँग रमैथाँ |
\v 37 काकरेकी 'एकजे बुईत, और दोसरजे काटत' कना वचन यम्नेहेँ सिद्द हुईट |
\v 38 मै तुहुरिन्हे वहाँ काटे पथैनु, जहाँ तुहुरे परिश्रम नै करल हुईतो | दोसर जाने परिश्रम करल बताँ, और ओइनके परिश्रमके फल तुहुरे भेटाइल बतो |”
\v 39 “मै ज्या  करनु  ऊ महिन्हे सक्कु कहिदेलैँ” कना उ स्त्रीक गवाहीसे उ नगरके सामरीनमेसे बहुत्ते जाने हुँकारमे विश्वास करलैँ |
\v 40 तबेकमारे जब सामरी हुँक्रे हुँकार थेन अइलैँ, तब् ओइने हुँकिनहे ओइनेके थेन रहक लग बिन्ती करलैँ, और ऊ वहाँ दुई दिन बैठ्लैँ |
\v 41 तब् हुँकार वचनके कारण आउर बहुत जाने हुँकारमे विश्वास करलैँ |
\v 42 उ जन्नी मनैयाहे ओइने कलाँ, “आब तोरिक कलक बातके कारण हम्रे विश्वास नै कर्ली, पर हम्रे अप्निहीँ सुन्लक कारणसे जात्तिके ऊ संसारके मुक्तिदाता हुइतैँ कहिके हम्रे जन्ले बती |”
\s उच्चअधिकारीक छावा चोख्वागैलक
\p
\v 43 दुई दिन पाछे वहाँसे निकरके ऊ गालीलमे गैलैँ |
\v 44 (येशू अप्निहीँ गवाही देलैँ, कि अपन निज देशमे कोनो फेन अगमवक्तक आदर नै हुईट |)
\v 45 जब ऊ गालीलमे अइलैँ, तब् ऊ यरुशलेममे तिहुवारके समयमे जा करले रहिँत उ सक्कु काम देख्लक ओहोँरसे गालीलीहुँक्रे हुँकिनहे स्वागत करलैँ, काकरेकी ओइने फेन तिहुवारमे गैल रहिँत |
\v 46 ओकर पाछे ऊ फेनदोस्रे गालीलके काना नगरमे अइलैँ, जहाँ ऊ पानीहे दाखमद्य बनाइल रहिँत | कफर्नहुममे एकथो उच्च अधिकारी रहे, जेकर छावा बेमार  रहे |
\v 47 येशू यहूदियामेसे गालीलमे आईल बताँ कना सुनके उ हुँकार थेन गैल, तब् ओकर छावाहे आके चोख्वा देहक लग हुँकिनहे बिन्ती करल, काकरेकी ओकर छावा मुए लागल रहे |
\v 48 येशू उहिन्हे कहलैँ, “तुहुरे चिन्हा और अचम्मक काम नै देखतसम कोनो रीतिसे विश्वास नै करथो |”
\v 49 उ उच्च अधिकारी हुँकिनहे कहल, “अप्नी, मोरिक छावा मुनासे आघे आदेबी |”
\v 50 येशू उहिन्हे कलाँ, “जाऊ, तोहाँरिक छावा जिजाई  |” येशू उहिन्हे कलक वचन उ मनैया विश्वास करल, और अपन डगर लागगिल |
\v 51 तब् उ जाईबेर डगरीहिमे ओकर नोकरहुँकरे उहिन्हे भेटाके ओकर छावा बाँचगिल कहिके उहिन्हे बतैलैँ |
\v 52 कबसे उहिन्हे मजा लागेलग्लिस कहिके उ ओइन्हे पुँछेबेर ओइने कलाँ, “काल दुपहर एक बजेसे जूरी उहिन्हे छोरल |”
\v 53 येशू उहिन्हे, “तोहाँरिक छावा जिजाई  |” कलक घड़ीएसे हो कहिके बाबा पता पाइल | तब् उ अप्निहीँ और ओकर सारा परिवार हुँक्रे विश्वास करलैँ |
\v 54 यहूदियामेसे गालीलमे आके येशूक करलक यी दोस्रा चिन्हा रहे |
\c 5
\s जल-कुण्डामे पक्षघाती चोखैलक
\p
\v 1 ओकर पाछे यहूदिनके तिहुवार रहे, और येशू गालीलमे गैलैँ |
\v 2 यरुशलेममे भेँरी-दवारिक लग्घे पाँचथो दलान रहल एकथो जल-कुण्ड बा, जिहिन्हे हिब्रू भाषामे बेथस्दा कहिजाजाईट |
\v 3 वहाँ अनेक रोगीहुँक्रे, अर्थात- आँधर, नागर, पक्षघाती हुँक्रे (लुल मनै) पस्रल रहिँत |( ओइने पानी कब छल्की कहिके अस्याँईट |
\v 4 काकरेकी परमप्रभुक एकथो दूत बेला-बेलामे जल-कुण्डमे उतरके पानी हिलादेहे, और पानी छल्कलमे जे सुरुमे पानीम पैँठे, जसिन रोगसे ग्रस्त रलेसे फेन, उ चोखाजाए |)
\v 5 वहाँ अरतिस वर्षसे बेमार रहल एकथो मनैया रहे |
\v 6 येशू उहिन्हे वहाँ पस्रल देख्लैँ तब् नम्मा समयसे उ यी दशामे बा कहिके जानके येशू उहिन्हे कलाँ, “का तुँ चोखैना चहथो?”
\v 7 रोगी हुँकिनहे कहल, “अप्नी, जब पानी छल्का जाजाईट महिन्हे जल-कुण्डमे दारदेहुइया मोरिक केऊ मनै हुइतैँ, मै जैतीजैती महिन्से आघे दोसर मनैया पानीमे कुदुक जाइत |”
\v 8 येशू उहिन्हे कलाँ, “ठरह्याऊ, और अपन पथरी उठाऊ, और नेँगो |”
\v 9 तुरुन्ते उ मनैया चोखागिल, और अपन पथरी उठाके उ नेँगगिल | उ दिन शबाथ-दिन रहे |
\v 10 तबेकमारे चोख्वाइल उ मनैयाहे यहूदीहुँक्रे कलाँ, “यी ते शबाथ-दिन हो, तुहिन्हे पथरी बोक्ना मजा नै हो |”
\v 11 उ ओइन्हे जवाफ देहल, “जे महिन्हे चोख्वाइल वहे कलाँ, 'अपन पथरी बोकके नेँगो |”
\v 12 ओइने उहिन्हे पुछ्लैँ, “तुहिन्हे पथरी बोकके नेँगो कहुइया मनैया के हो?”
\v 13 पर चोखाइल उ मनैया हुँकार रहिँत कहिके चिन्हल नै रहे, काकरेकी उ ठाउँमे भीड़ हुइलक कारण येशू वहाँसे गैसेकल रहिँत |
\v 14 ओकर पाछे येशू उहिन्हे मन्दिरमे भेटाके कलाँ, “हेरो, तुँ चोखाइल बतो | फेनदोस्रे पाप ना करहो, और तोहाँरिकमे आउर धेउर खराबी ना आई परे |”
\v 15 उहिन्हे चोखुइया ते येशू हुईतैँ कहिके उ मनैया जाके यहूदीनहे कहिदेहल |
\s परमेश्वरके छावासे जीवन
\p
\v 16 तबेकमारे यहूदीहुँक्रे येशूहे सताई लग्लैँ, काकरेकी ऊ यी काम शबाथ-दिनमे करल रहिँत |
\v 17 तब् उहिन्हे कलाँ, “मोरिक बाबा अभिनसम काम करती बा, और मै फेन काम करती बतुँ |”
\v 18 तबेकमारे यहूदीहुँक्रे येशूहे मारक लग आउर धेउर कोशिस करे लग्लैँ, काकरेकी ऊ शबाथ-दिन भङ्ग करना काम किल नै, पर अपनेहे परमेश्वरके बराबरी बनाके ऊ परमेश्वरहे अपने बाबा कहल रहिँत |
\v 19 येशू ओइन्हे कलाँ, “जात्तिके, मै तुहुरिन्हे कहतुँ, छावा अप्निहीँ कुछु नै करे सेकत, पर बाबाहे जा करत देखत वहे किल करत, काकरेकी बाबा जा करत, छावा वस्तेहेँ करत |
\v 20 काकरेकी बाबा छावाहे प्रेम करत, और ऊ अपन करती रहल सक्कु काम छावाहे देखाईट | यिहिन्से फेन महान काम ऊ छावाहे देखाई, और तुहुरे आश्चर्यचकित हुईबो |
\v 21 काकरेकी जसिके बाबा मुवल हुँक्रीहिनहे उथैथैँ और ओइन्हे जीवन देथैँ, ओस्तेके छावा फेन जिहिन्हे इच्छा करत, उहिन्हे जीवन देहत |
\v 22 काकरेकी बाबा केक्रो फेन न्याय नै करत, पर सक्कु न्याय करना काम छावाहे देहल बा,
\v 23 ताकि सक्कु जाने छावक आदर करिँत्, जसिके ओइने बाबक आदर करथैँ | छावक आदर नै करुइया उहिन्हे पठुइयाहे फेन आदर नै करत |
\v 24 “जात्तिके, मै तुहुरिन्हे कहतुँ, जे मोरिक वचन सुनत और महिन्हे पथुइयकमे विश्वास करत, ओकर सँग अनन्त जीवन बा | उ न्यायमे नै आइत, पर मृत्युसे उ अनन्त जीवनमे गैल बा |
\v 25 जात्तिके, मै तुहुरिन्हे कहतुँ, उ समय आइता, और उ समय अब्बेहेँ हो, जब मृतकहुँक्रे परमेश्वरके छावक स्वर सुन्हीँ, और सुनुइयन जिहीँ |
\v 26 काकरेकी जसिके बाबा अपनमे जीवन बा, ओस्तेके ऊ छावाहे फेन अपनेमे जीवनके स्रोत हुइना अधिकार देहल बताँ |
\v 27 तब् उहिन्हे न्यायके फैसला देना अधिकार देहल बताँ, काकरेकी उ मनैयाक छावा हो |
\v 28 “यम्ने अचम्म जिन मानो, काकरेकी समय आइता, जब चिहानमे रहुइयन सक्कु जाने ओकर स्वर सुन्हीँ,
\v 29 और बाहेर निकरके अइहिँ: सुकर्म करुइयन जीवनके पुनरुत्थानके लग, और कुकर्म करुइयन भर दण्डाज्ञाके पुनरुत्थानके लग |
\v 30 “मै अप्निहीँ कुछु करे नै सेक्थुँ | जस्ते मै सुन्थुँ, वस्तेहेँ न्याय मै करथुँ, और मोरिक न्याय ठीक ठहरत, काकरेकी मै अपन इच्छा नै खोज्थुँ, पर महिन्हे पथुइयक इच्छा खोज्थुँ |
\v 31 “यदि मै अपन विषयमे गवाही देहम कलेसे मोरिक गवाही सत्य नै हुई |
\v 32 मोरिक विषयमे गवाही देहुइया दोसर बा, और मै जन्थुँ, कि मोरिक विषयमे ऊ जा गवाही देहत, उ गवाही सत्य ठहरत |
\v 33 “तुहुरे यूहन्नक थेन पुँछे पथैलो, और उ सत्यक गवाही देहल बताँ |
\v 34 मोरिक ग्रहण करना गवाही मनैयाक नै हो, पर तुहुरिनके उद्दार होए कहिके मै यी बात कहतुँ |
\v 35 यूहन्ना बरल और चहकार दिया रहे, और तुहुरे ओकर प्रकाशमे थोरचे समय आनन्द मनैना राजि रहो |
\v 36 “पर मोरिक थेन जोन गवाही बा, उ यूहन्नकसे भारी बा | काकरेकी जोन काम पूरा करे बाबा महिन्हे देहल बा, उ काम मै करती बतुँ, और वहे मोरिक विषयमे गवाही देहतैँ कि बाबा महिन्हे पथैलैँ |
\v 37 महिन्हे पथुइया बाबा अप्निहीँ मोरिक विषयमे गवाही देहल बा | हुँकार स्वर तुहुरे कबु नै सुनल हुईतो, और हुँकार रूप कबु नै देखल हुईतो |
\v 38 हुँकार वचन तुहुरिनकेमे नै रहत, काकरेकी जिहिन्हे ऊ पथैलैँ, तुहुरे हुँकारमे विश्वास नै करथो |
\v 39 तुहुरे धर्मशास्त्रमे खोजी करथो, काकरेकी वहाँ अनन्त जीवन मिलत कहिके तुहुरे मन्थो | मोरिक विषयमे गवाही देहुइया वहे धर्मशास्त्र हुईतैँ,
\v 40 तबफेन तुहुरे जीवन प्राप्त करे मोरिक थेन अइना इन्कार करथो |
\v 41 “मै मनैनसे महिमा ग्रहण नै करथुँ,
\v 42 पर परमेश्वरके प्रेम तुहुरिनकेमे नै हो कहिके मै जन्थुँ |
\v 43 मै अपन बाबक नाउँमे आइल बतुँ, पर तुहुरे महिन्हे ग्रहण नै करथो | औरे केऊ अपन नाउमे आइल कलेसे उहिन्हे ग्रहण करबो |
\v 44 तुहुरे कसिक विश्वास करे सेक्बो, जब कि तुहुरे आपसमे एकजे दोसर जहनसे सम्मान खोज्थो, और उ सम्मानके खोजी नै करथो, जोन एक्केथो किल परमेश्वरसे आइत?
\v 45 “यी ना सम्झो, कि मै बाबक सामु तुहुरिन्हे दोष लगैम | तुहुरिन्हे दोष लगुइया ते मोशा बा, जेकरमे तुहुरे अपन आशा करल बतो |
\v 46 काकरेकी तुहुरे मोशाहे विश्वास करतो कलेसे महिन्हे फेन विश्वास करतो, काकरेकी ऊ मोरिक विषयमे लिखल रहे |
\v 47 पर तुहुरे ओकर लिखल बात विश्वास नै करथो कलेसे, मोरिक बत्वाइल कसिक विश्वास करबो?”
\c 6
\s येशू पाँच हजार जहनहे खवैलाँ
\r (मत्ती १४:१३-२१, मर्कूस ६:३०-४४, लूका ९:१०-१७)
\p
\v 1 यी बात पाछे येशू गालील, अर्थात तिबेरियास समुन्दरके उपार गैलैँ |
\v 2 तब् एकथो भारी भीड़ हुँकार पाछे लागल, काकरेकी ऊ रोगिनमे करल चिन्हा हुँक्रीहिनहे ओइने देखल रहिँत |
\v 3 येशू डँरवामे गैलैँ, और अपन चेलनके संगे वहाँ रलैँ |
\v 4 यहूदिनके तिहुवार, अर्थात निस्तार-तिहुवार लग्घे रहे |
\v 5 तब् येशू अपन चारु ओहोँर हेरेबेर एकथो बरवार भीड़ अपन थेन आइत देख्के फिलिपहे कलाँ, “यनहे खवाइक लग हम्रे कहाँसे रोटी किन्बी?”
\v 6 उहाँ ओकर जाँच करक लग यी कहल रहिँत, काकरेकी ऊ जा करे जाइत रहिँत, उ हुँकिनहे पता रहीन |
\v 7 फिलिप हुँकिनहे जवाफ देहल, “प्रत्येक जाने थोर-थोरचे भेतैलेसे फेन दुई सय चाँदिक सिक्कक रोटीसे ओइन्हे नै पुग्हीन |”
\v 8 हुँकार चेलनमेसे एकथो, सिमोन पत्रुसके भैया अन्द्रियास कहल,
\v 9 “यहाँ एकथो लौँदा बा, ओकर थेन जौक पाँचथो रोटी और दुईथो मच्छी बतिस | पर अतरा धेउर जहनके लग अतरासे का पुगी काहुँ?”
\v 10 येशू कलाँ, “मनैनहे बैठे लगाऊ |” वहाँ बहुत्ते घाँस रहल चउर रहे | तब् लगभग पाँच हजार थारु मनै वहाँ बैठ्लैँ |
\v 11 तब् येशू लेलैँ, और परमेश्वरहे धन्यवाद चह्राके सेक्के बैठुइयनहे बाँट देलैँ और ओस्तेके मच्छी फेन बाँट देलैँ | ओइने चाहल जतरा खैलैँ |
\v 12 और जब ओइने पेटभर खैलैँ, ऊ अपन चेलनहे कलाँ, “उब्रल टुक्रा बिटोरो, और कुछु खराब ना होए |”
\v 13 खउइयन उब्रल जौक उ पाँच रोटिक टुक्रा ओइने बिटोरलैँ और बाह्र टोकरी भरलैँ |
\v 14 तबेकमारे ऊ करल यी चिन्हा देख्के उ मनैहुँक्रे कलाँ, “संसारमे अउइया अगमवक्ता जात्तिके वहे हुईतैँ |”
\v 15 ओइने आके हुँकिनहे जबरजस्तीसे लैजाके राजा बनाई खोजतैँ कना जानके येशू फेनदोस्रे एक्केली डँरवामे गैलैँ,
\s येशू पानीक उप्पर नेंग्लक
\r (मत्ती १४:२२-२३, मर्कूस ६:४५-५२)
\p
\v 16 संझा हुइल ते हुँकार चेलाहुँक्रे समुन्दर ओहोँर गैलैँ |
\v 17 और लाउमे चहुँरके ओइने समुन्दरके उपार कफर्नहुम ओहोँर जाई लग्लैँ | उ बेला अंधार हुइल रहे, और येशू अभिनसम ओइनके थेन आइल नै रहिँत |
\v 18 तब् बरवार बयाल चल्लक वरसे, समुन्दरके छाल उल्द्रे लागल |
\v 19 पाँच-छे किलोमिटर लाउ चलाके जाके सेक्के ओइने येशूहे समुन्दरके उप्पर नेगत लाउक लग्घे अइति रहल देख्लैँ, तब् ओइने डरागिलैँ |
\v 20 पर ऊ ओइन्हे कलाँ, “मै हुईतुँ, नै डराऊ |”
\v 21 ओइने हुँकिनहे खुशीसे लाउमे धरलैँ, और ओइने जैती रहल ठाउँमे लाउ तुरुन्ते आपुगल |
\v 22 समुन्दरके उपार रहल भीड़ काल्हिक दिन वहाँ एक्केथो किल लाउ देख्लैँ | ओइन्हे पता रहिन, कि येशू अपन चेलनके संगे लाउमे नै चहुँरल रहिँत, पर हुँकार चेलाहुँक्रे किल गैल रहिँत |
\v 23 तब् तिबेरियासमेसे आउर लाउ हुँक्रे उ ठाउँक लग्गे अइलैँ, जहाँ प्रभु धन्यवाद चह्राके सेक्के ओइने रोटी खाइल रहिँत |
\v 24 येशू और हुँकार चेलाहुँक्रे वहाँ नै रहल पता पाके उ मनैहुँक्रे येशूहे खोज्ती लाउ हुँक्रीहिनमे चहुँरके कफर्नहुममे गैलैँ |
\s जीवनके रोटी
\p
\v 25 ओइने हुँकिनहे समुन्दरके उपार भेटाके हुँकिनहे पुछ्लैँ, “रब्बी, अप्नी यहाँ कहिया अइली?”
\v 26 येशू ओइन्हे जवाफ देके कलाँ, “जात्तिके मै तुहुरिन्हे कहतुँ, तुहुरे चिन्हा देख्के नै, पर अघाके रोटी खैलक कारण महिन्हे खोजतो |
\v 27 नष्ट हुइना भोजनके (खैना चीजके) लग परिश्रम ना करो, पर अनन्त जीवनसम रना भोजनके लग परिश्रम करो, जोन मनैयाक छावा तुहुरिन्हे दी | काकरेकी परमेश्वर बाबा ओकरमे अपन छाप लगाइल बा |”
\v 28 ओइने हुँकिनहे कलाँ, “परमेश्वरके चाहल काम करक लग हम्रिहिनहे काकरे परि?”
\v 29 येशू ओइन्हे कलाँ, “परमेश्वरके काम यहे हो: जिहिन्हे ऊ पथैलैँ ओकरमे विश्वास करो |”
\v 30 तबेकमारे ओइने हुँकिनहे कलाँ, “अप्नी का चिन्हा देखैथी, उ हम्रे हेरी, और हम्रे विश्वास करी? अप्नी का करथी?
\v 31 हमार बाबा-पुर्खाहुँकरे उजाड़-स्थानमे मन्न खैलैँ, जसिके लिखल बा, 'ऊ ओइन्हे खाइक लग स्वर्गमेसे रोटी देलैँ |”
\v 32 येशू ओइन्हे कलाँ, “जात्तिके, मै तुहुरिन्हे कहतुँ, तुहुरिन्हे स्वर्गमेसे रोटी देहुइया मोशा नै हो, पर स्वर्गमेसे तुहुरिन्हे सच्चा रोटी देहुइया मोरिक बाबा हो |
\v 33 काकरेकी परमेश्वरके रोटी वहे हो, जोन स्वर्गमेसे उतरके आइत, और संसारहे जीवन देहत |”
\v 34 ओइने हुँकिनहे कलाँ, “प्रभु, यी रोटी हम्रिहिन्हे रोज देबी |”
\v 35 येशू ओइन्हे कलाँ, “जीवनके रोटी मै हुइतुँ | मोरिक थेन अउइया नै भुँखाई, और मोरिकमे विश्वास करुइयाहे कबु प्यास नै लग्हीस |
\v 36 पर मै तुहुरिन्हे कहले बतुँ, तुहुरे महिन्हे देखल बतो, तभुन विश्वास नै करथो |
\v 37 बाबा महिन्हे देलक सक्कु जाने मोरिक थेन अइहिँ, और मोरिक थेन अउइयाहे मै कोनो रीतिसे मै नै छोरम |
\v 38 अपन इच्छा पूरा करे मै स्वर्गमेसे उतरके नै अइनु, पर महिन्हे पथुइयक इच्छा पूरा करे अइनु |
\v 39 और महिन्हे पथुइयक इच्छा यी हो, कि ऊ महिन्हे देलकमेसे किहु फेन मै नैगुमाऊँ, पर ओइन्हे अन्त्यक दिनमे जित्ती बनाऊँ |
\v 40 काकरेकी मोरिक बाबक इच्छा यहे हो, कि छावाहे हेरुइया और ओकरमे विश्वास करुइया प्रत्येक जाने अनन्त जीवन पाई सेके, और मै उहिन्हे अन्त्यक दिनमे जित्ती करम |”
\v 41 यहूदीहुँक्रे हुँकार विरुद्धमे गनगनाई लग्लैँ, काकरेकी ऊ कलाँ, “स्वर्गमेसे उतरके अउइया रोटी महिँए हुइतुँ |”
\v 42 ओइने कलाँ, “का यी योसेफके छावा, येशू नै हो? यकर बाबा और दाईहे हम्रे नै चिन्थी का? अब्बा यी कसिक ' मै स्वर्गमेसे उतरके अइनु' कहिके कहता?”
\v 43 येशू ओइन्हे जवाफ देलैँ, “तुहुरे आपसमे जिन गन्गनाऊ |
\v 44 महिन्हे पठुइया बाबा नै खिँची कलेसे केऊ फेन मोरिक थेन आई नै सेकी, और मै उहिन्हे अन्त्यक दिनमे जित्ती पारम |
\v 45 “तब् उ सक्कु जाने परमेश्वर द्वारा सिखाजैहीँ' कहिके अगमवक्तनके किताबमे लिखल बा | प्रत्येक जे बाबासे सुनत और सिखत उ मोरिक थेन आइत |
\v 46 बाबाहे कोनो मनैया नै देखल हो, सिरिफ वहे किल देखल बा जे परमेश्वरके थेनसे आइल, वहे बाबाहे देखल बा |
\v 47 जात्तिके मै तुहुरिन्हे कहतुँ, जे विश्वास करी ओकर सँग अनन्त जीवन बा |
\v 48 मै जीवनके रोटी हुइतुँ |
\v 49 तुहुरिनके बाबा-पुर्खाहुँकरे उजाड़-स्थानमे मन्न खैलेसे फेन ओइने मुगिलैँ |
\v 50 स्वर्गमेसे उतरके अउइया रोटी यहे हो, जे यी खाई उ नै मरी |
\v 51 स्वर्गमेसे उतरके आइल जित्ती रोटी महीँए हुइतुँ | केऊ यी रोटी खाइल कलेसे उ सदादिन जीई | और जोन रोटी मै संसारके जीवनके लग देहम, उ भर मोरिक शरीर हो |”
\v 52 तब् यहूदीहुँक्रे आपसमे बहस करे लग्लैँ, “यी मनैया कसिक हम्रिहिन अपन शरीर खाई देहे सेकी?”
\v 53 येशू ओइन्हे कलाँ, “जात्तिके, मै तुहुरिन्हे कहतुँ, तुहुरे मनैयाक छावक शरीर नै खैबो, और ओकर खुन नै पिबो कलेसे, तुहुरिनकेमे जीवन नै रही |
\v 54 मोरिक शरीर खउइया और मोरिक खुन पीउइयनके सँग अनन्त जीवन बा, और अन्त्यक दिनमे मै उहिन्हे जित्ती करम |
\v 55 काकरेकी मोरिक शरीर जात्तिके खैना चीज हो, और मोरिक खुन जात्तिके पीना चीज हो |
\v 56 मोरिक शरीर खउइया, और मोरिक खुन पीउइया भर मोरिकमे रही, और मै ओकरमे रहम |
\v 57 जसिके जीवित बाबा महिन्हे पठाइल, और मै बाबक कारण जिथुँ, ओस्तेहेँके महिन्हे खउइया फेन मोरिक कारण जीई |
\v 58 स्वर्गमेसे उतरके आइल यी रोटी ओसिन नै हो, जोन बाबा-पुर्खाहुँकरे खैलैँ तभुन फेन मुगैलैँ | यी रोटी खउइया भर सदादिन जीई |”
\v 59 उहाँ यी बात कफर्नहुमके सभाघरमे शिक्षा देहेबेर कहल रहिँत |
\s बहुत्ते चेलाहुँक्रे येशूहे छोर्लक
\p
\v 60 यी सुनके सेक्के हुँकार चेलनमेसे केऊ केऊ कलाँ, “यी वचन कठोर बा, के यी सुने सेकी?”
\v 61 पर हुँकार चेलाहुँक्रे यी विषयमे गन्गनाईतैँ कहिके जानके येशू ओइन्हे कलाँ, “का यी बात तुहुरिनके लग ठोकरके कारण बनता?
\v 62 तुहुरे मनैयाक छावाहे जहाँ उ आघे रहे वहैँ चहुँरत देख लेलो कि का?
\v 63 जीवन देहुइया आत्मा हुईतैँ, शरीरमेसे कुछु फाइदा नै हुइत | जोन वचन मै तुहुरिनके सँग बोलल बतुँ, उ आत्मा और जीवन हुँइत |
\v 64 पर तुहुरिनकेमेसे कतरा जाने बताँ, जे विश्वास नै करत |” काकरेकी विश्वास नै करुइया के-के हुँइत, और हुँकिनहे धोखा देहुइया के हुई कहिके येशूहे शुरुएसे पता रहिन |
\v 65 और ऊ कलाँ, “तबेकमारे मै तुहुरिन्हे कनु, 'यदि बाबासे नै देगिल हो कलेसे केऊ फेन मोरिक थेन आई नै सेकी |”
\v 66 यकरपाछे हुँकार चेलनमेसे बहुत जाने पाछे हटगिलैँ, और हुँकार सँग नेङ्ग्ना छोरदेलैँ |
\v 67 येशू बाह्रै जहनहे कलाँ, “का तुहुरे फेन महिन्हे छोरके जैबो?”
\v 68 सिमोन पत्रुस जवाफ देहल, “हे प्रभु, हम्रे केकर थेन जाई? अप्निक सँग अनन्त जीवनके वचन बा,
\v 69 और हम्रे विश्वास करल बती और जानल बती, अप्नी परमेश्वरके पवित्र जन हुईती |”
\v 70 येशू ओइन्हे जवाफ देलैँ, “का मै अप्निहीँ तुहुरे बाह्रै जहनहे नै छन्नु का? और तुहुरिनकेमेसे एकजे भर दियाबलस हो |'
\v 71 यी उहाँ सिमोन इस्करियोतके छावा यहूदक विषयमे कले रहिँत, काकरेकी बाह्रमेसे एकजे होके फेन उ हुँकिनहे धोखा देहे खोजल रहे |
\c 7
\s छँपरा-वासके तिहुवार
\p
\v 1 ओकर पाछे येशू गालीलेमे घुमफिर करलैँ, पर ऊ यहूदियामे जैना मन नै करलैँ, काकरेकी यहूदीहुँक्रे हुँकिनहे मरना दाउमे रहिँत |
\v 2 आब यहूदिनके छँपरा-वासके तिहुवार लग्गेहेँ रहे |
\v 3 तबेकमारे येशूक भैयाहुँक्रे हुँकिनहे कलाँ, “यी ठाउँ छोरके यहूदिया जा, और तोरिक करल काम तोरिक चेलाहुँक्रे फेन देखिँत |
\v 4 जोन मनैया ख्याति प्राप्त करे चाहत, उ गुप्तमे काम नै करत | तैँ यी काम करथे कलेसे अपनहे संसारमे प्रकट करा |”
\v 5 काकरेकी हुँकार भैयाहुँक्रे फेन हुँकिनहे विश्वास नै करिँत् |
\v 6 येशू ओइन्हे कलाँ, “मोरिक उपयुक्त समय अभिन नै आइल हो, पर तुहुरिनके लग ते सक्कु समय उपयुक्त बा |
\v 7 संसार तुहुरिन्हे घृणा करे नै सेकत, पर महिन्हे ते घृणा करत, काकरेकी संसारके विषयमे ओकर कामहुँक्रे दुष्ट बताँ कहिके मै गवाही देथुँ |
\v 8 तुहुरे यी तिहुवारमे जाऊ | मै यी तिहुवारमे नै जैम, काकरेकी मोरिक समय अभिन पूरा नै हुइल हो |”
\v 9 ओइन्हे असिक कहिके ऊ गालीलेमे रलैँ |
\v 10 पर हुँकार भैयाहुँक्रे तिहुवारमे गैलैँ तब् उ फेन खुल्लमखुल्ला नै होके, पर गुप्त रुपमे गैलैँ |
\v 11 तिहुवारमे यहूदीहुँक्रे हुँकिनके खोजत रहिँत, और “ऊ कहाँ बताँ?” कहिके पुँछत रहिँत |
\v 12 भीड़ हुँक्रीहिनमे हुँकार विषयमे चर्चा हुई लागल | केऊ कहे, “ऊ ते मजा बताँ |” दोसरजे कहिँत, “नै हो, यी ते मनैनहे भ्रममे पारता |”
\v 13 पर यहूदिनके डरकमारे हुँकार विषयमे केऊ फेन खुल्लमखुल्ला नै बोलिँत |
\s तिहुवारमे येशूक शिक्षा
\p
\v 14 तिहुवारके बिच्चेम येशू मन्दिरमे पैठ्लैँ, और शिक्षा देलैँ |
\v 15 यहूदीहुँक्रे अचम्म मन्ती असिक कलाँ, “कहूँ नै पहरके यी कसिक अतरा ज्ञान हासिल करलेलैँ |
\v 16 तब् येशू जवाफ देके ओइन्हे कलाँ, “मोरिक शिक्षा मोरिके नै हो, पर ओकर हो, जे महिन्हे पठाइल |
\v 17 यदि कोनो मनैया परमेश्वरके इच्छा पालन करना मन करत कलेसे, मोरिक शिक्षा परमेश्वरके तरफसे हो, कि मोरिक अपने तरफसे हो सो उ जानि |
\v 18 जे अपने तरफसे बोलत, उ अपने सम्मान खोजत, पर जे अपनहे पथुइयक सम्मान खोजत, उ सत्य हो, और ओकरमे छल नै रहत |
\v 19 का मोशा तुहुरिन्हे व्यवस्था नै देहल? पर तुहुरे केऊ फेन उ व्यवस्था पालन नै करथो | तुहुरे महिन्हे काकरे मारे खोज्थो?”
\v 20 भीड़ जवाफ देहल, “तुहिन्हे भूतवा लागल बा | के तुहिन्हे मारे खोजता?”
\v 21 येशू जवाफ देके ओइन्हे कलाँ, “एकथो काम मै करनु, और तुहुरे सक्कु जाने यम्ने अचम्म मन्थी |
\v 22 मोशा तुहुरिन्हे खतनक रीती देहल बा (हुइनाते उ मोशक ओहोँरसे नै हो, पर बाबा- पुर्खनसे हो), तभुन फेन शबाथ-दिनमे तुहुरे मनैनके खतना करथो |
\v 23 मोशक व्यवस्था भङ्ग ना होए कहिके यदि कोनो मनैया शबाथ-दिनमे खतना करत कलेसे, मै एकथो मनैयाहे शबाथ-दिनमे पुरै चोख्वादेनु कहिके का तुहुरे महिन्से रीस करथो?
\v 24 मुह हेरके नै, पर ठीक किसिमसे इन्साफ करो |"
\s ख्रीष्टके बारेमे मनैनके विचार
\p
\v 25 यरुशलेमके केऊ-केऊ मनैहुँक्रे कलाँ, “का यी वहे नै हुइतैँ, जिहिन्हे ओइने मारे खोजतैँ?
\v 26 हेरो, यी ते खुल्लमखुल्ला बोलतैँ, पर ओइने हिँकिनहे कुछु नै कहथुँइत! का यहे ख्रीष्ट हुँइत कना धर्म-गुरुहुँक्रे जात्तिके पता पागिलैँ?
\v 27 पर हम्रे जन्थी, यी मनैया कहाँसे अइलैँ | पर जब ख्रीष्ट देखा परहीँ, ऊ कहाँक हुइतैँ कहिके केऊ फेन पता पाई |”
\v 28 तब् येशू मन्दिरमे सिखाइबेर, ऊ जोरसे कलाँ, “तुहुरे महिन्हे चिन्थो, और मै कहाँसे अइनु, उ फेन जन्थो | मै अपने इच्छासे नै अइनु, पर जे महिन्हे पठाइल उ सत्य हो | तुहुरे उहिन्हे नै चिहिन्थो,
\v 29 पर मै उहिन्हे चिन्थुँ, काकरेकी मै ओक्रेहे ओहोँरसे अइनु, और उ महिन्हे पठाइल |”
\v 30 तबेकमारे ओइने हुँकिनहे पक्रे खोज्लैँ, पर केऊ फेन हुँकारमे हाँथ नै दारल, काकरेकी हुँकार समय अभिन नै आपुगल रहे |
\v 31 पर भीड़के बहुत्ते मनैहुँक्रे हुँकारमे विश्वास करलैँ | ओइने कलाँ, “जब ख्रीष्ट अइहिँ, तब् का हिँकार करल चिन्हनसे धेउर चिन्हा ऊ करहिँ का?
\v 32 भीड़ हुँकार विषयमे बात बत्वाईट फरिसीहुँकरे सुन्लैँ | तब् मुख्य पूजाहारीहुँकरे और फरिसीहुँकरे हुँकिनहे पक्रे मन्दिरमे पहरेदार हुँक्रीहिनहे पथैलैँ |
\v 33 येशू कलाँ, “अभिन कुछु समयसम मै तुहुरिनके सँग बतुँ, ओकर पाछे मै महिन्हे पथुइयक थेन जैम |
\v 34 तुहुरे महिन्हे खोज्बो, पर नै भेटैबो, और जहाँ मै रहम, तुहुरे आई नै सेक्बो |”
\v 35 तब् यहूदीहुँक्रे आपसमे कलाँ, “यी कहाँ जाई भिरलतैँ, और हम्रे हिँकिनहे नै भेटाबी? का यी ग्रीकहुँक्रीहिनके बिच्चेम छरप्रष्ट होके बैठल यहूदीहुँक्रीहिनके थेन जाके ग्रीकहुँक्रीहिनहे शिक्षा देहे चहथैँ?
\v 36 हिँकार कलक यी वचन का हो? 'तुहुरे महिन्हे खोज्बो, पर नै भेटैबो, और जहाँ मै रहम, तुहुरे आई नै सेक्बो'?”
\v 37 आब तिहुवारके दोसर दिन, अर्थात तिहुवारके प्रमुख दिनमे, थरह्याके येशू जोरसे असिक कलाँ, “यदि केऊ प्यासल बा कलेसे उ मोरिक थेन आए और पिए |
\v 38 जे मोरिकमे विश्वास करत, धर्मशास्त्रक कहल अनुसार 'ओकर अन्तस्करणमेसे जित्ती पानीक लडिया हुँक्रे बहकेनिकर जैहीँ |”
\v 39 पर यी बात ऊ पवित्रआत्मक विषयमे कले रहिँत, जोन पवित्र आत्मा हुँकारमे विश्वास करुइयन भेटाई लागल रहिँत | काकरेकी पवित्र आत्मा अभिनसम नै देगिल रहे, काकरेकी येशूक महिमा अभिनसम नै हुइल रहे |
\v 40 यी बात सुनुइया केऊ-केऊ मनैहुँक्रे कलाँ, “यी ते जात्तिके अगमवक्ता हुईतैँ |”
\v 41 दोसरजे कलाँ, “यी ख्रीष्ट हुईतैँ |” पर केऊ-केऊ कलाँ, “का ख्रीष्ट गालीलमेसे अइथैँ?
\v 42 का धर्मशास्त्र नै कहल हो, कि ख्रीष्ट दाऊदके वंशमेसे और दाऊदेके गाउँ बेथलेहेममेसे अइथैँ?”
\v 43 तबेकमारे मनैनके बिच्चेम हुँकार कारण दरार परगैलिन |
\v 44 ओइनमेसे केऊ-केऊ ते हुँकिनहे पक्रे खोज्लैँ, पर हुँकारमे केऊ फेन हाँथ नै दारल |
\s यहूदी धर्म-गुरूनके अविश्वास
\p
\v 45 तब् मन्दिरके पहरेदारहुँकरे मुख्य पूजाहारी और फरिसीहुँक्रीहिनके थेन अइलैँ | ओइने यनहे कलाँ, “तुहुरे उहिन्हे काकरे नै नन्लो?”
\v 46 पहरेदारहुँकरे जवाफ देलैँ, “यी मनैयाक जस्ते ते कोनो मनैया कबु नै बोलल!”
\v 47 फरिसीहुँकरे यनहे कलाँ, “तुहुरे फेन बहक गैलो, कि का?
\v 48 का धर्म-गुरु अथवा फरिसीनमेसे केऊ ओकरमे विश्वास करल बा?
\v 49 पर यी भीड़, जे व्यवस्था नै जानत, उ श्रापित बा |”
\v 50 ओइनमेसे एकथो निकोदेमस, जे आघे एकचो येशूक थेन आइल रहे, उ कहल,
\v 51 “का हमारिक व्यवस्था आघे मनैनके सुनुवाई नै होके, और उ का करल बा उ नै जानके का उहिन्हे दोषी ठहराईट?”
\v 52 ओइने उहिन्हे जवाफ देलैँ, “का तुँ फेन गालीलके हुईतो? धर्मशास्त्र खोजके हेरो, तौ तुँ देख्बो, कि गालीलमेसे अगमवक्ता नै निकरत |”
\v 53 (तब् सक्कु मनै अपन-अपन घरे चलगिलैँ |
\c 8
\s व्यभिचारी जन्नीक उद्धार
\p
\v 1 पर येशू जैतून डँरवामे गैलैँ |
\v 2 ऊ सक्करहीँ फेनदोस्रे मन्दिरमे गैलैँ, और सक्कु मनै हुँकार थेन अइलैँ, और ऊ बैठ्गैलैँ, और ओइन्हे शिक्षा देलैँ |
\v 3 शास्त्री और फरिसीहुँकरे व्यभिचारमे पक्राऊ परल एकथो जन्नीहे नन्लैँ, और उहिन्हे सक्कुहुनके थेन थरह्वैलैँ |
\v 4 ओइने हुँकिनहे कलाँ, “गुरुजी, यी जन्नी व्यभिचारके काममे पक्राऊ परल |
\v 5 व्यवस्थामे मोशा असिन हुँक्रीहिनहे पथरालेके मरना हम्रिहिनहे आज्ञा देहल बताँ | अप्नी यकर बारेमे का कहती?”
\v 6 पर हुँक्रे हुँकार जाँच करक लग, और हुँकारमे अभियोग लगाई सेकजाई कि कहिके असिक कहल रहिँत | येशू लिहुरके भुइयाँमे अंग्रीलेके लिख्लैँ |
\v 7 पर जब ओइने हुँकिनहे पुँछ्ती रलैँ, तब् उ थरह्याके ओइन्हे कलाँ, “तुहुरीनमे जे बिना पापके बा, ऊ सबसे आघे उ जन्नीहे पथरालेके मारे |”
\v 8 तब् फेनदोस्रे लिहुरके उ भुइयाँमे अंग्रीलेके लिख्लैँ |
\v 9 पर जब ओइने यी सुन्लैँ, तब् भारीसे शुरु करके छुटी सम एक-एक करके चलगिलैँ, और येशू उ जन्नीकसँग एक्केली छोरगिलैँ, और उ जन्नी हुँकार आघे ठरह्याइल रहल |
\v 10 येशू उ जन्नीहे हेरके कलाँ, “ए नारी, ओइने कहाँ गैलैँ? का केऊ तुहिन्हे दण्ड नै देहल?”
\v 11 उ कहल, “प्रभु, केऊ नै देहल |” येशू कलाँ, “मै फेन तुहिन्हे दण्ड नै देहम | जाऊ, और फेनदोस्रे पाप नै करहो |”)
\s येशू संसारके ज्योति
\p
\v 12 येशू फेनदोस्रे ओइन्हे कलाँ, “मै संसारके ज्योति हुईतुँ | मोरिक पाछे लगुइया अन्धकारमे घुमफिर नै करी, पर उ जीवनके ज्योति भेटाई |”
\v 13 तब् फरिसीहुँकरे हुँकिनहे कलाँ, “तुँ अपने विषयमे गवाही देहतो | तोहाँर गवाही सत्य नै ठहरी |”
\v 14 येशू जवाफ देलैँ, “मै अपने विषयमे गवाही देथुँ, तभुन फेन मोरिक गवाही सत्य बा | मै जन्थुँ, मै कहाँसे अइलक हुईतुँ, और मै कहाँ जाईतुँ | पर तुहुरे नै जन्थो, मै कहाँसे अइथुँ, वा कहाँ जाईतुँ |
\v 15 तुहुरे मानव दृष्टिसे न्याय करथो | मै केक्रो न्याय नै करथुँ |
\v 16 मै न्याय करनु कलेसे फेन, मोरिक न्याय मोरिक न्याय सत्य ठहरत | काकरेकी न्याय करुइया मै एक्केली नै हुईतुँ, पर मै बतुँ, और महिन्हे पथुइया बाबा बा |
\v 17 तुहुरिनके व्यवस्थामे फेन दुई जाने मनैनके गवाही सत्य ठहरत कहिके लिखल बा |
\v 18 अपन विषयमे मै अप्निहीँ गवाही देथुँ, और महिन्हे पथुइया बाबा मोरिक विषयमे गवाही देहत |”
\v 19 ओइने हुँकिनहे कलाँ, “तोहाँर बाबा कहाँ बा?” येशू जवाफ देलैँ, “तुहुरे ना महिन्हे चिहिन्थो ना ते मोरिक बाबाहे | तुहुरे महिन्हे चिहिन्तो कलेसे मोरिक बाबाहे फेन चिहिन्तो |”
\v 20 यी बात ऊ मन्दिरमे शिक्षा देहेबेर भेटी चह्रैना ढुकुतिक आँरितिर कले रहिँत | तब् केऊ फेन हुँकिनहे नै पक्रल, काकरेकी हुँकार समय अभिन नै आइल रहे |
\v 21 ऊ ओइन्हे फेनदोस्रे कलाँ, “मै चलजैम, और तुहुरे महिन्हे खोज्बो, और तुहुरे अपन पापमे मुबो | जहाँ मै जैम, तुहुरे आई नै सेक्बो |”
\v 22 यहूदीहुँक्रे कलाँ, “यी ते आत्म-हत्या पो करहीँ कि का? काकरेकी यी 'जहाँ मै जैम तुहुरे आई नै सेक्बो' कहिके कथाँ |”
\v 23 तब् ऊ ओइन्हे कलाँ, “तुहुरे तरेक हुईतो | मै उप्रक हुईतुँ | तुहुरे यी संसारके हुईतो | मै यी संसारके नै हुईतुँ |
\v 24 मै तुहुरिन्हे कनु, 'तुहुरे अपन पापमे मुबो,' काकरेकी मै वहे हुईतुँ कहिके तुहुरे विश्वास नै करबो कलेसे अपन पापमे मुबो' |”
\v 25 ओइने हुँकिनहे पुछ्लैँ, “अप्नी के हुईती ते?” येशू ओइन्हे कलाँ, “मै वहे हुईतुँ, जे मै तुहुरिन्हे शुरुएसे कहतुँ |
\v 26 मै तुहुरिनके विषयमे कना और न्याय करना बहुत्ते बा | पर महिन्हे पथुइया सत्य बा, और ओकर थेनसे मै जा सुन्नु वहे बात मै संसारहे कथुँ |”
\v 27 बाबक विषयमे ऊ कलाँ कहिके ओइने नै बुझ्लैँ |
\v 28 तबेकमारे येशू कलाँ, “जब तुहुरे मनैयाक छावाहे उप्पर उठैबो, मै वहे हुईतुँ कहिके तुहुरे पता पैबो, और मै अपने अधिकारमे कुछु नै करथुँ, पर बाबक सिखाइल बात बोल्थुँ कहिके जन्बो |
\v 29 महिन्हे पथुइया मोरिक सँग बा | ऊ महिन्हे एक्केली नै छोरल हो, काकरेकी मै रोज उहिन्हे खुशी परना काम करथुँ |”
\v 30 ऊ यी बात बटवाईबेर बहुत्ते जाने हुँकारमे विश्वास करलैँ |
\s अब्राहामके सन्तान
\p
\v 31 येशू अपनमे विश्वास करुइया यहूदिनहे कलाँ, “तुहुरे मोरिक वचनमे रबो कलेसे तुहुरे जात्तिके मोरिक चेला हुईतो |
\v 32 तब् तुहुरे सत्य का हो उ जन्बो, और सत्य तुहुरिन्हे स्वतन्त्र कराई |”
\v 33 ओइने हुँकिनहे जवाफ देलैँ, “हम्रे अब्राहामके सन्तान हुईती, और अभिनसम केक्रो दासत्वमे नै परल हुईती | 'तुहुरे स्वतन्त्र हुईबो' कहिके कसिक कहती?”
\v 34 येशू ओइन्हे जवाफ देलैँ, “जात्तिके, मै तुहुरिन्हे कहतुँ, “पाप करुइया प्रत्येक पापके दास हो |
\v 35 दास सदादिन घरेम नै रहत, पर छावा भर सदादिन घरेम रहत |
\v 36 तबेकमारे छावा तुहुरिन्हे स्वतन्त्र कराइल कलेसे तुहुरे अवश्य स्वतन्त्र हुईबो |
\v 37 मै जन्थुँ, तुहुरे अब्राहामके सन्तान हुईतो | पर तुहुरे महिन्हे मुवाइक खोज्थो, काकरेकी मोरिक वचन तुहुरिनकेमे ठाउँ नै भेटाईट |
\v 38 जा-जा मै मोरिक बाबक उपस्थितिमे देखल बतुँ, वहे मै कथुँ | तुहुरे फेन जा तुहुरिनके बाबासे सुनल बतो, वहे करथो |”
\v 39 ओइने हुँकिनहे कलाँ, “हमार बाबा ते अब्राहाम हो |” येशू ओइन्हे कलाँ, “तुहुरे अब्राहामके सन्तान रतो कलेसे, अब्राहाम जा काम करल वहे करना रहो |
\v 40 मै परमेश्वरसे सुनल सत्य तुहुरिन्हे कहल बतुँ, पर अब्बा तुहुरे महिन्हे मारे खोजतो | अब्राहाम असिन काम नै करल |
\v 41 तुहुरिनके बाबा जा करल तुहुरे वहे काम करथो |” ओइने हुँकिनहे कलाँ, “हम्रे व्यभिचारमे जन्मलक नै हुईती! हमार बाबा एक्केथो बा, ऊ परमेश्वर हुँइत |”
\s दुष्टक सन्तान
\p
\v 42 येशू ओइन्हे कलाँ, “परमेश्वर तुहुरिनके बाबा रहत कलेसे तुहुरे महिन्हे प्रेम करना रहो, काकरेकी मै परमेश्वरके थेनसे निकरके अइनु | मै अपने इच्छासे नै अइनु, पर ऊ महिन्हे पथैलैँ |
\v 43 मोरिक कहल तुहुरे काकरे नै बुझ्थो? काकरेकी तुहुरे मोरिक वचन सुने नै सेख्थो |
\v 44 तुहुरे अपन बाबा दियाबलसके हुईतो, और तुहुरिनके बाबक इच्छा पूरा करना तुहुरिनके संकल्प बा | उ ते सुरुएसे हत्यारा रहे, और सत्यक सँग ओकर कुछु वास्ता नै हुईस | काकरेकी ओकरमे कुछु सत्य नै हुईस | जब उ झूट बोलत, उ अपने स्वभाव अनुसार बोलत, काकरेकी उ झूठा हो और झुटके बाबा हो |
\v 45 मै सत्य बोल्थुँ, पर तुहुरे महिन्हे विश्वास नै करथो |
\v 46 तुहुरिनमेसे के महिन्हे पापके दोष लगाईं सेकी? यदि सत्य बोल्थुँ कलेसे, काकरे तुहुरे मोरिकमे विश्वास करथो?
\v 47 जे परमेश्वरके हो, उ परमेश्वरके बोली सुनत | तुहुरे परमेश्वरके नै हुईतो, तबेकमारे तुहुरे नै सुन्थो |”
\s येशू और अब्राहाम
\p
\v 48 यहूदीहुँक्रे हुँकिनहे जवाफ देलैँ, “का हमारिक यी भनाई ठीक नै हो, कि तुँ सामरी हुईतो और तुहिन्हे भूतवा लागल बा?”
\v 49 येशू जवाफ देलैँ, “महिन्हे भूतवा नै लागल हो, पर मै अपन बाबक आदर करथुँ, और तुहुरे मोरिक अनादर करथो |
\v 50 पर मै अपने महिमा नै खोज्थुँ, एक जाने बताँ जे महिमा खोज्थैँ और फैसला करथैँ |
\v 51 जात्तिके मै तुहुरिन्हे कहतुँ, यदि केऊ मोरिक वचन पालन करी कलेसे उ कबु नै मृत्यु देखी |”
\v 52 यहूदीहुँक्रे हुँकिनहे कलाँ, “आब हम्रिहिनहे पक्का पता होगिलस, तुहिन्हे भूतवा लागले बा | अब्राहाम मुगिल, अगमवक्ताहुँक्रे फेन मुगिलैँ, पर तुँ कहतो, केऊ मोरिक वचन पालन करी कलेसे उ कबु नै मृत्यु चीखी |'
\v 53 का हमारिक पुर्खा अब्राहामसे तुँ महान हुईतो? हुँकार मृत्यु होगिल, और अगमवक्ताहुँक्रे फेन मुगिलैँ | तुँ भर अपनहे के हुइतुँ कहिके दाबी करथो?”
\v 54 येशू जवाफ देलैँ, “यदि मै अपन महिमा करम कलेसे मोरिक महिमा व्यर्थ होजाई | महिन्हे महिमा देहुइया मोरिक बाबा बा, जिहिन्हे तुहुरे 'हमार परमेश्वर' कथो |
\v 55 तुहुरे उहिन्हे नै चिन्हल हुईतो, पर मै उहिन्हे चिन्थुँ | मै उहिन्हे नै चिन्थुँ कहम कलेसे मै तुहुरिनके जस्ते झूठा ठहरजैम | पर मै उहिन्हे चिन्थुँ, और ओकर वचन पालन करथुँ |
\v 56 तुहुरिनके पुर्खा अब्राहाम मोरिक दिन देखक लग प्रफुल्लित हुइल रहे, और उ देखल और रमाइल |”
\v 57 तबेकमारे यहूदीहुँक्रे हुँकिनहे कलाँ, “तुँ अभिन पचास वर्षक नै हुइल हुईतो, तौ का तुँ अब्राहामहे देखल बतो?”
\v 58 येशू ओइन्हे कलाँ, “जात्तिके मै तुहुरिन्हे कहतुँ, “अब्राहाम रनासे आघेसे मै पलिबतुँ |”
\v 59 तब् ओइने हुँकिनहे मारक लग पथरा बिटोरलैँ, पर येशू नुकके मन्दिरमेसे बाहर निकरगैलैँ |
\c 9
\s जन्मत्तिक अन्ध्राहे देख्नाहाँ बनैना
\p
\v 1 वहाँसे जाईबेर येशू एकथो जन्मत्तिक अन्ध्राहे देख्लैँ |
\v 2 हुँकार चेलाहुँक्रे हुँकिनहे पुछ्लैँ, “रब्बी, के पाप करल, यी कि यकर दाई-बाबाहुँकरे, और अन्ध्रा जन्मल?”
\v 3 येशू जवाफ देलैँ, “ना ते यी पाप करल ना यकर दाई-बाबाहुँकरे, पर यी, यी हेतुसे हुइल कि परमेश्वरके काम यी मनैयाक जीवनमे प्रकट होए |
\v 4 महिन्हे पथुइयक काम हुँक्रीहिनहे हम्रे समय पली रहलमे करे परत | रात आइत, जब केऊ फेन काम करे नै सेकत |
\v 5 मै संसारमे रहतसम मै संसारके ज्योति हुईतुँ |”
\v 6 यी बात कहिके ऊ भुइयाँमे थुक्लैँ, और थुकेलेके माटी लेके रेपन बनाके ओकर आँखीमे लगा देलैँ |
\v 7 तब् ऊ उहिन्हे कलाँ, “जाऊ, सिलोआमके (जेकर अर्थ हो पठाइल) तलवामे जाके धोलेऊ |” उ जाके धोलेहेल, और देख्नाहाँ होके घुमल |
\v 8 ओकर रान-परोसके मनैहुँक्रे और उहिन्हे भीख माँगत देखुइयन कलाँ, “बैठके भीख मगुइया का यहे नै हो?”
\v 9 केऊ-केऊ कहल, “उ ते वहे हो |” दोसरजे कलाँ, “नै हो, यी ओक्रेहे जस्ते देखाईट |” उ कहल, “मै वहे हुइतुँ |”
\v 10 तब् ओइने उहिन्हे पुछ्लैँ, “तोरिक आँखी कसिक खुलल तौ?”
\v 11 उ जवाफ देहल, “येशू कना एकथो मनैया माटिक रेपन बनाके मोरिक आँखीमे लगादेके महिन्हे कलाँ, 'सिलोआममे जाऊ और धोऊ |' तब् जाके मै धुइनु, और मै देख्नाहाँ होगैनु |”
\v 12 ओइने उहिन्हे कलाँ, “ऊ कहाँ बताँ?” उ कहल, “मै नै जन्थुँ |”
\s फरिसीहुँक्रीहिनसे शोध-खोज
\p
\v 13 आघे आँधर रहल उ मनैयाहे ओइने फरिसीहुँक्रीहिनके थेन नन्लैँ |
\v 14 जोन दिन येशू माटिक रेपन बनाके ओकर आँखी खोलदेले रहिँत उ शबाथ-दिन रहे |
\v 15 फरिसीहुँकरे उहिन्हे पुछ्लैँ, “तैँ कसिक देख्नाहाँ होगैले?” उ ओइन्हे कहल, “ऊ मोरिक आँखीमे माटिक रेपन लगा देलैँ, तब् मै धुइनु और देख्नाहाँ होगैनु |”
\v 16 फरिसीहुँक्रीहिनमेसे केऊ-केऊ कहल, “उ मनैया परमेश्वरके ओहोँरसे नै आइल हो, काकरेकी उ शबाथ-दिन पालन नै करत |” पर दोसर जाने कलाँ, “कसिक पापी मनैया असिन चिन्हा करे सेकी?” और ओइनके बिच्चेम दरार हुई गैलिन |
\v 17 ओइने उ अन्ध्राहे फेनदोस्रे पुछ्लैँ, “उ तोरिक आँखी खोलदेहल बा, आब ओकर विषयमे तैँ कबे?” उ जवाफ देहल, “ऊ अगमवक्ता हुँइत |”
\v 18 दृष्टि पउइया मनैयाक दाई-बाबाहे नै पुँछतसम यहूदीहुँक्रे उ आँधर रहे और देख्नाहाँ होगिलस कहिके विश्वास नै करलैँ |
\v 19 तब् हुँक्रे ओइन्हे पुछ्लैँ, “का यी तुहुरिनके छावा हो जे आँधर जन्मल रहे कहिके तुहुरे कहतो? तौ आब कसिक उ कसिक देखे सेक्ना होगैल?”
\v 20 ओकर दाई-बाबाहुँकरे ओइन्हे कलाँ, “हम्रे जन्थी यी हमार छावा हो, और आँधर जन्मल रहे |
\v 21 पर आब यी कसिक देख्नाहाँ हुइल हम्रे नै जन्थी, अथवा यकर आँखी के खोलदेहल उ फेन हम्रे नै जन्थी | यकर उमेर पुगल बतिस, यिहिनेहे पुँछो | अपन विषयमे उ अप्निहीँ कही |”
\v 22 ओकर दाई-बाबाहुँकरे यी बात कलाँ, काकरेकी ओइने यहूदिनसे डराईत | काकरेकी केऊ हुँकिनहे ख्रीष्ट हो कहिके स्वीकार करी कलेसे, उहिन्हे सभाघरेमसे निकारेपरी कहिके यहूदीहुँक्रे आग्गिहिँ सहमत हुइल रहिँत |
\v 23 तबेकमारे ओकर दाई-बाबाहुँकरे कलाँ, “यकर उमेर पुगल बतिस, यिहिनेहे पुँछो |”
\v 24 तब् ओइने उ आँधर मनैयाहे दोसुरचो बलाके कलाँ, “परमेश्वरहे महिमा दे | हम्रे जन्थी यी मनैया पापी हो |”
\v 25 उ जवाफ देहल, “उहाँ पापी हुइतैँ कि नै हुइतैँ, मै नै जन्थुँ | एक्केथो बात किल मै जन्थुँ कि मै आँधर रहूँ, पर आब देख्थुँ |”
\v 26 तब् ओइने उहिन्हे कलाँ, “ऊ तुहिन्हे का करल? उ तोरिक आँखी कसिक खोलदेहल?”
\v 27 उ ओइन्हे जवाफ देहल, “मै अप्निन्हे पहिलिहीँ बता सेक्नु, पर तुहुरे नै सुन्लो | आब फेनदोस्रे काकरे सुन्ना चहथो? अप्निहुँक्रे फेन हुँकार चेला हुइना चहथो कि का?”
\v 28 ओइने उहिन्हे गरयैती कलाँ, “तैँ पो ओकर चेला हुईस, पर हम्रे ते मोशक चेला हुइती |
\v 29 हम्रिहिनहे पता बा मोशासे परमेश्वर बोलल रहिँत, पर हम्रिहिनहे पता नै हो यी मनैया भर कहाँक हो |”
\v 30 उ मनैया जवाफ देके ओइन्हे कहल, “कतरा विचित्र बात! ऊ कहाँसे अइलैँ अप्निहुँक्रे नै जन्थी, पर मोरिक आँखी ऊ खोलदेलैँ |
\v 31 हम्रे जन्थी कि परमेश्वर पापीनके बात नै सुन्थैँ, पर परमेश्वरके भय मन्ना और हुँकार इच्छा पालन करुइया मनैयाक बात परमेश्वर सुन्थैँ |
\v 32 संसार शुरु हुइलसे लेके असिन जन्मत्तिक आँधरके आँखी केऊ फेन खोलदेलक बात कबु नौ सुनमिलल |
\v 33 यदि यी मनैया परमेश्वरके ओहोँरसे नै अइलक रताँ कलेसे ऊ कुछु नै करे सेक्ना रहिँत |”
\v 34 ओइने उहिन्हे जवाफ देके कलाँ, “तैँ ते बिरकुल पापमे जन्मल रहिस, और का आब तैँ हम्रिहिनहे सिखैना चहथे?” तब् ओइने उहिन्हे बाहेर निकारदेलैँ |
\s आत्मिक आँधर
\p
\v 35 ओइने उहिन्हे बाहर निकारदेलैँ कना येशू सुनलेलैँ, और उहिन्हे भेटाके कलाँ, “का तुँ मनैयाक छावकमे विश्वास करथो?”
\v 36 उ जवाफ देके कहल, “प्रभु ऊ के हुँइत? मै हुँकारमे विश्वास करम |”
\v 37 येशू उहिन्हे कलाँ, “तुँ उहिन्हे देखल बतो, और तुहिन्से बोलुइया वहे हो |”
\v 38 तब् ऊ कहल, “प्रभु, मै विश्वास करतुँ”, और उ हुँकिनहे दण्डवत् करल |
\v 39 तब् येशू कलाँ, “मै न्यायक लग यी संसारमे अइनु, कि नै देखुइयन देखिँत और देखुइयन भर आँधर हुँइत |”
\v 40 यी बात सुनके हुँकार लग्गे रहुइया फरिसीहुँक्रीहिनमेसे केऊ-केऊ हुँकिनहे कलाँ, “का हम्रे फेन आँधर हुईते?”
\v 41 येशू ओइन्हे कलाँ, “तुहुरे आँधर रतो कलेसे पापके दोषी नै हुइना रहो, पर तुहुरे' हम्रे देख्थी' कथो, तबेकमारे तुहुरिनके पाप पलिरहत |”
\c 10
\s येशू मजा गोठालो
\p
\v 1 जात्तिके, मै तुहुरिन्हे कहतुँ, जे भेँरी-खोरके दवारमेसे भित्तर नै पेलत, पर दोसर ओहोँरसे चहुँरके जाईट, उ भर चोर और डाँकू हो,
\v 2 पर दवारमेसे भित्तर जउइया भर भेँरवक गोठालो हो |
\v 3 द्वारपाल ओकर लग दवार खोलदेहत, और भेँरी हुँक्रे ओकर स्वर सुन्थैँ, और उ अपन भेँरीनहे नाउँ कहार-कहार बलाईत, तब् ओइन्हे बाहर लैजाईट |
\v 4 जब उ अपन सक्कु भेँरीनहे निकारके सेकत, ऊ ओइनके आघे आघे नेगत, और भेँरी हुँक्रे ओकर पाछेपाछे जैथैँ, काकरेकी ओइने ओकर स्वर चिहिन्थैँ |
\v 5 पर अपरिचित मनैयाक पाछे ओइने नै लग्थैँ, पर उहिन्से भग्हीँ | काकरेकी नै चिन्हल मनैयाक स्वर ओइने नै चिहिन्थैँ |”
\v 6 येशू ओइन्हे यी दृष्टान्त कलाँ, पर ऊ ओइन्हे कलक बात ओइने नै बुझ्लैँ |
\v 7 तबेकमारे येशू ओइन्हे फेनदोस्रे कलाँ, “जात्तिके, मै तुहुरिन्हे कहतुँ, भेँरीनके दवार महिन्हे हुईतुँ |
\v 8 महिन्से आघे अउइया सक्कु चोर और डाँकू हुँक्रे हुँइत, पर भेँरीहुँकरे ओइनके बात नै सुन्लैँ |
\v 9 दवार महिन्हे हुईतुँ, यदि केऊ मनैया महिन्से भित्तर जाई कलेसे उ बचाजाई, और भित्तर-बाहेर अइना-जैना करी, और खर्कमे चह्रे भेटाई |
\v 10 “चोरवा ते चोराइ, मारे और नाश पारे किल आइत | मै ते ओइने जीवन पाँइत, और उ प्रशस्त मात्रामे पाँइत कना उद्देश्यसे अइनु |”
\v 11 मै मजा गोठाला हुइतुँ | मजा गोठाला अपन भेँरीनके लग अपन प्राण दैदेहत |
\v 12 भाड़क मनैया भर भेँरीनके अपने गोठालो जस्ते नै हो | उ ते ब्वाँसोहे आइत देख्के भेँरीनहे छोरके उ भागजाईट, और ब्वाँसो भेँरीनहे गाँजके लैजाईट, और तितरबितर पारदेहत |
\v 13 उ भागत, काकरेकी उ भाड़क मनैया हो, उ भेँरीनके कुछु वास्ता नै करत |
\v 14 “मै मजा गोठालो हुईतुँ, मै अपन भेँरीनहे चिहिन्थुँ, और मोरिक भेँरी महिन्हे चिहिन्थैँ |
\v 15 जसिके बाबा महिन्हे चिन्हत, मै बाबाहे चिहिन्थुँ, और मै भेँरीनके लग अपन प्राण अर्पण करथुँ |
\v 16 “मोरिक आउर भेँरी बताँ, जे यी गोठके नै हुँइत | ओइन्हे फेन मै नानेपरल बा, और ओइने मोरिक स्वर सुन्हीँ, और ओइने एक्के बगालके हुईहिँ,और एक्केथो गोठालो रहि |
\v 17 बाबा महिन्हे यहे कारण प्रेम करत, काकरेकी मै अपन प्राण फेनदोस्रे फिर्ता लेना हेतुसे अर्पण करथुँ |
\v 18 केऊ महिन्से मोरिक प्राण लेहे नै सेकी, पर मै अपने इच्छासे अपन प्राण अर्पण करथुँ | अपन प्राण अर्पण करना अधिकार मोरिक थेन बा, और फेनदोस्रे लेना अधिकार फेन मोरिक थेन बा | यी आज्ञा मै मोरिक बाबक थेनसे भेटाइल बतुँ |”
\v 19 यी वचनके कारण यहूदिनमे फेनदोस्रे मतभेद होगैल |
\v 20 ओइनमेसे बहुत जाने कहिँत, “तबेकमारे भूतवा लागल बा, और यी बौराइल बा | तुहुरे यकर बात काकरे सुन्थो?”
\v 21 दोसर जाने कहिँत, “भूतवा लागल मनैयाक बात असिन नै रहत | का भूतवा अन्ध्रक आँखी खोले सेकत?”
\s यहूदिनके अविश्वास
\p
\v 22 यरुशलेममे मन्दिर समर्पणके तिहुवार रहे |
\v 23 यी जारछेँकके समय रहे | येशू मन्दिरके भित्तर सोलोमनके
\v 24 यहूदीहुँक्रे हुँकार चारु ओहोँर जमा होके पुछ्लैँ, “कबसम अप्नी हम्रिहिनहे दोधारमे धरलेरबी? अप्नी ख्रीष्ट हुईती कलेसे हम्रिहिन्हे स्पष्ट कहिदी |”
\v 25 येशू ओइन्हे जवाफ देलैँ, “मै तुहुरिन्हे कहिसेकल बतुँ, पर तुहुरे विश्वास नै करथो | मोरिक बाबक नाउँमे जा काम मै करथुँ, ओइनेहेँ मोरिक गवाही देथैँ |
\v 26 पर तुहुरे विश्वास नै करथो, काकरेकी तुहुरे मोरिक भेँरीन मनिक नै हुईतो |
\v 27 “मोरिक भेँरीहुँकरे मोरिक स्वर सुन्थैँ, और ओइन्हे मै चिहिन्थुँ, और ओइने मोरिक पाछे अइथैँ |
\v 28 ओइन्हे मै अनन्त जीवन देथुँ, और ओइने कबु नष्ट नै हुईहिँ, और केऊ फेन ओइन्हे मोरिक हाँथमेसे छिनके नै लैजाई |
\v 29 मोरिक बाबा ऊ महिन्हे देले बा; ऊ सक्कुहुनसे महान बा | बाबक हाँथेमसे केऊ फेन ओइन्हे छिनके नै लैजाई |
\v 30 बाबा और मै एक्के हुइती |”
\v 31 यहूदीहुँक्रे हुँकिनहे मारी कहिके फेनदोस्रे पथरा उथैलैँ |
\v 32 येशू ओइन्हे कलाँ, “मै तुहुरिन्हे मोरिक बाबासे बहुत मजा काम देखैलैँ, ओइनमेसे कोन कामके लग तुहुरे महिन्हे पथरालेके मरना चहथो?”
\v 33 यहूदीहुँक्रे हुँकिनहे जवाफ देलैँ, “मजा कामके लग हम्रे तुहिन्हे पथरालेके नै मारब, पर ईश्वर-निन्दा करलक कारणसे, काकरेकी तुँ मनैया होके फेन अपनहे परमेश्वर बनैथो |”
\v 34 येशू ओइन्हे जवाफ देलैँ, “का तुहुरिनके व्यवस्थामे असिक लिखल नै हो, 'मै कनु, तुहुरे देवहुँक्रे हुईतो'?
\v 35 यदि जेकर थेन परमेश्वरके वचन आइल, ओइने देवहुँक्रे कहलाजैथैँ कलेसे (धर्मशास्त्र भङ्ग नै हुईत),
\v 36 बाबा पवित्र मानके संसारमे पठाइल व्यक्ति ' मै परमेश्वरके छावा हुईतुँ' कनामे कसिक ईश्वर-निन्दा हुईत?
\v 37 यदि मै मोरिक बाबक काम करल नै हुईतुँ कलेसे मोरिकमे विश्वास ना करो |
\v 38 पर यदि मै बाबक काम करथुँ तभुन फेन तुहुरे मोरिक उप्पर विश्वास नै करथो कलेसे यी कामहुँक्रीहिनके उप्पर विश्वास करो, और तुहुरे पता पाई सेक्बो और बुझ्बो, कि बाबा मोरिकमे बा, और मै बाबकमे बतुँ |”
\v 39 ओइने फेनदोस्रे हुँकिनहे पक्रे खोज्लैँ, पर ऊ ओइनके हाँथेमसे उमुकगैलैँ |
\v 40 तब् उहाँ फेनदोस्रे यर्दनके उपार उ ठाउँमे गैलैँ, जहाँ यूहन्ना आघे बप्तिस्मा देहे, और ऊ वहैँ रलैँ |
\v 41 बेढब मनै हुँकार थेन आई लग्लैँ, और ओइने कलाँ, “यूहन्ना कोनो चिन्हा नै करल, पर यूहन्ना हिँकार विषयमे ज्या-जतरा कहल रहे उ सत्य रहे |”
\v 42 तब् वहाँ बहुत जाने हुँकार उप्पर विश्वास करलैँ |
\c 11
\s लाजरसके मृत्यु
\p
\v 1 लाजरस नाउँक एकथो मनैया बेराम हुइल रहे | उ मरियम और ओकर दिदी मार्थक गाउँ बेथानियक रहे |
\v 2 प्रभुहे अत्तर लगादेके हुँकार गोरा अपन मुन्टक भुत्ला लेके पोँछदेहुइया मरियम यहे रहे | यक्रेहे भैया लाजरस बेराम रहे |
\v 3 यी दुईजे दिदी हुँक्रे येशूक थेन असिक कहिके समाचार पथैलैँ, “प्रभु, जिहिन्हे अप्नी माया करथी, उ बेराम बा |”
\v 4 पर यी सुनके येशू कलाँ, “यी बेमार मृत्युमे नै पुगाई, पर यी परमेश्वरके महिमक लग हो, ताकि यिहिन्से परमेश्वरके छावक महिमा होए |”
\v 5 येशू मार्था, ओकर बाबु और लाजरसहे माया करिँत्,
\v 6 तभुन फेन लाजरस बेराम बा कना सुनके ऊ जहाँ रहिँत, आउर दुई दिन वहैँ बैठ्लैँ |
\v 7 ओकर पाछे उहाँ चेलाहुँक्रीहिनहे कलाँ, “लेउ, आब हम्रे फेनदोस्रे यहूदियामे घुमके जाई |”
\v 8 चेलाहुँक्रे हुँकिनके कलाँ, “रब्बी, भर्खरे यहूदीहुँक्रे अप्निहे पथरालेके मारे खोजल रहिँत, और का तभुन फेन अप्नी वहाँ जैबी?”
\v 9 येशू जवाफ देलैँ, “का दिनमे बाह्र घण्टा नै रहत? दिनके घुमफिर करुइयाहे ठेस नै लागत, काकरेकी ओइने यी संसारके ज्योति देख्थैँ,
\v 10 पर रातके नेँगफिर करुइयाहे ठेस लागत, काकरेकी उ मनैयाकमे ओजरार नै रहत |”
\v 11 ओकर पाछे ऊ ओइन्हे कलाँ, “हमार संघरिया लाजरस निंदमे परल बताँ, पर उहिन्हे निंदमेसे जगाई मै वहाँ जैम |”
\v 12 चेलाहुँक्रे हुँकिनके कलाँ, “प्रभु, उ निंदमे परल बताँ कलेसे उ चोखाजैहीँ |”
\v 13 येशू ओकर मृत्युक विषयमे कले रहिँत, पर ओइने स्वाभाविक निंदके विषयमे कलाँ कना मन्लैँ |
\v 14 येशू ओइन्हे स्पष्ट कहिदेलैँ, “लाजरस मरल बताँ |
\v 15 तुहुरे विश्वास करो कहिके तुहुरिनके लग मै वहाँ नै रहलमे खुशी बतुँ | जा हुईले फेन हम्रे हुँकार थेन जाई |”
\v 16 तब् दिदुमस कना थोमा अपन संघरिया-चेलनहे कहल, “चोलो, हम्रे फेन जाई, और हुँकारे सँग मुई |”
\s दुइथो बहिन्यनहे येशूक सान्त्वना
\p
\v 17 जब येशू आपुग्लैँ, तब् लाजरसहे चिहानमे चार दिन होगिलक पता पैलैँ |
\v 18 बेथानिया यरुशलेमसे लग्गेहेँ लगभग तीन किलोमिटरके दूरीमे रहे |
\v 19 बहुत्ते यहूदीहुँक्रे मार्था और मरियमके थेन ओइनके भैयक विषयमे ओइन्हे सान्त्वना देहे आइल रहिँत |
\v 20 येशू आइतैँ कना सुनके मार्था गैल और हुँकिनसे भेट करल | पर मरियम घरेम बैठल रहल |
\v 21 तब् मार्था येशूहे कहल, “प्रभु, अप्नी यहाँ रति ते मोरिक भैया नै मुना रहे |
\v 22 पर अभिन फेन मै जानतुँ, अप्नी परमेश्वरसे जा मंग्बी, परमेश्वर अप्निहे दिहिँ |”
\v 23 येशू उहिन्हे कलाँ, “तोहाँर भैया फेनदोस्रे जिजाई |”
\v 24 मार्था हुँकिनहे कहल, “मै जानतुँ, कि उ अन्त्यक दिनके पुनरुत्थानमे फेनदोस्रे जित्ती होके उठ्जाई |”
\v 25 येशू उहिन्हे कलाँ, “पुनरुत्थान और जीवन महिँ हुईतुँ | महिन्हे विश्वास करुइया मुजाई कलेसे फेन जित्ती होजाई |
\v 26 और जिउइया और मोरिकमे विश्वास करुइया प्रत्येक कबु फेन नै मुई | का तुँ विश्वास करथो?”
\v 27 उ हुँकिनहे कहल, “हो प्रभु, मै विश्वास करथुँ, अप्नी संसारमे अउइया ख्रीष्ट, परमेश्वरके छावा हुईती |”
\v 28 अतरा कहिके उ चलगिलस, और अपन बाबु मरियमहे बलाके सुटुक्क कहल, “गुरुजी, आपुग्लैँ, और तुहिन्हे बलाइतैँ |”
\v 29 यी सुनके मरियम झत्ते उठ्के हुँकार थेन गैल |
\v 30 तबसम येशू गाउँमे नै आपुगल रहिँत, पर ऊ वहे ठाउँमे पलिरहिँत जहाँ मार्था हुँकिनसे भेट करल रहे |
\v 31 घरेम ओइन्हे सान्त्वना देहे आइल यहूदीहुँक्रे मरियमहे झत्ते उठ्के बाहर जाईट देख्के, उ वहे चिहानमे रुई गैल सोँचके, ओकर पाछे लग्लैँ |
\v 32 जब मरियम येशू रहल ठाउँमे आइल और हुँकिनहे देखल, तब् असिक कती हुँकार गोरामे परल, “हे प्रभु, अप्नी यहाँ रति ते मोरिक भैया नै मुना रहे |”
\v 33 जब येशू उहिन्हे रुइत और ओइनके थेन अउइया यहूदीहुँक्रे फेन रुइत देख्लैँ, तब् ऊ आत्मामे बेढब व्याकुल होगिलैँ और एकदम दुखि होगिलैँ |
\v 34 ऊ ओइन्हे पुछ्लैँ, “तुहुरे उहिन्हे कहाँ धारल बतो?” ओइने हुँकिनहे कलाँ, “प्रभु, आके हेरी |”
\v 35 येशू रुइलैँ |
\v 36 तबेकमारे यहूदीहुँक्रे कलाँ, “हेरो, उहाँ उहिन्हे कतरा माया करिँत् |”
\v 37 पर केऊ-केऊ कहल, “का अन्ध्रक आँखी खोलदेहुइया यी, यी मनैयाहे फेन मुनासे बचाई नै सेक्ना रहिँत का?”
\v 38 तब् येशू फेनदोस्रे बेढब व्याकुल होके चिहानमे गैलैँ | उ चिहान एकथो ओढ़ारमे रहे | ओकर मुह एकथो ढुङ्गालेके छोपल रहे |
\v 39 येशू कलाँ, “ढुङ्गा हटाऊ |” मुअल मनैयाक दिदी मार्था हुँकिनहे कहल, “हे प्रभु, यी बेलासम ते उ गन्धाई लागल हुई, काकरेकी ओकर मुलक चार दिन होगिल बा |”
\v 40 येशू उहिन्हे कलाँ, “का मै तुहिन्हे नै कनु, 'तुँ विश्वास करबो कलेसे परमेश्वरके महिमा देख्बो'?”
\v 41 ओइने ढुङ्गा हटैलैँ | तब् येशू उप्पर नजर उठाके कलाँ, “हे बाबा, मै तुहिन्हे धन्यवाद देहतुँ, काकरेकी तैँ मोरिक बिन्ती सुन्ले |
\v 42 मै जानत रहूँ, कि तैँ मोरिक बिन्ती रोज सुन्थे | पर यहाँ ठरह्याइल भीड़के खातिर मै यी कनु, ताकि तैँ महिन्हे पथैले कहिके ओइने विश्वास करिँत् |”
\v 43 तबजाके यी बात कहिके सेक्के ऊ बरका स्वरमे बोल्लैँ, “लाजरस, बाहर निकरके आजाऊ |”
\v 44 ऊ मुअल मनैया ओकर हाँथ-गोरा पट्टिलेके बाँधले और अनुहार लुग्गालेके बेँह्रले बाहर निकरके आगैल | येशू ओइन्हे कलाँ, “ओकर बन्धन खोलदेऊ, और उहिन्हे जाईदेऊ |”
\s येशूहे मुवैना षड़यन्त्र
\r (मत्ती २६:१-५, मर्कूस १४:१-२, लूका २२:१-२)
\p
\v 45 मरियमके थेन आइल बहुत यहूदीहुँक्रे येशूक करल काम देख्के हुँकारमे विश्वास करलैँ |
\v 46 पर ओइनमेसे केऊ भर फरिसीनके थेन गैलैँ, येशूक करल काम बतादेलैँ |
\v 47 तब् मुख्य पूजाहारीहुँकरे और फरिसीहुँकरे महासभक सदस्य हुँक्रीहिनहे बलैलैँ और ओइन्हे कलाँ, “आब हम्रे का करी? काकरेकी यी मनैया ते बहुत्ते चिन्हा करता |
\v 48 यिहिहे अस्ते छोरदेहब कलेसे सक्कु जाने यकरमे विश्वास करहिँ और रोमीहुँक्रे आके हमारिक पवित्रस्थान और हमारिक जाति दुन्हुनहे नष्ट पारदिहीँ |”
\v 49 पर ओइनमेसे एक जाने, कैयाफा, जे उ सालके प्रधान पूजाहारी रहे, उ ओइन्हे कहल, “तुहुरे कुछु फेन नै जन्थो!
\v 50 पुरै राष्ट्र नष्ट हुइलसे बरु जनतनके लग एकथो मनैया मुनामे तुहुरिनके भलाई बा कहिके तुहुरे नै बुझ्थो |”
\v 51 यी उ अपने तरफसे नै कहल, पर उ सालके प्रधान पूजाहारी हुइलक वरसे राष्ट्रक लग येशू मुए परी कना अगमवाणी बोलल रहे |
\v 52 राष्ट्रक लग किल उ यी नै कहल रहे, छरप्रष्ट हुईल परमेश्वरके सन्तानहे एक्केसँग जमा करक लग यी कहिगैल रहे |
\v 53 तबेकमारे उ दिनसे ओइने हुँकिनहे मरना मन बनैलाँ |
\v 54 तबेकमारे येशू तबसे यहूदिनके बिच्चेम खुल्लमखुल्ला नेँगफिर नै करलैँ, पर वहाँसे उजाड़-स्थानके लग्गे रहल एफ्राइम कना बजारमे गैलैँ, और वहाँ चेलनके संगे बैठ्लैँ |
\v 55 यहूदिनके निस्तार-तिहुवार लग्गेहेँ रहिन, और गाउँ-गाउँमेसे बहुत्ते जाने अपनहे शुद्ध परना कहिके निस्तार तिहुवार शुरु हुइनासे आघे यरुशलेममे गैलैँ |
\v 56 तब् ओइने येशूहे खोज्लैँ, और ओइने मन्दिरमे ठरह्याइलमे आपसमे कहे लग्लैँ, “तुहुरिन्हे कसीन लागता, का ऊ तिहुवारमे अइहिँ?”
\v 57 मुख्य पूजाहारीहुँकरे और फरिसीहुँकरे भर येशूहे पक्रक लग ऊ कहाँ बताँ कहिके केऊ पता पाई ते बतैहो कहिके अह्राइल रहिँत |
\c 12
\s बेथानियामे येशू
\r (मत्ती २६:६-१३, मर्कूस १४:३-९)
\p
\v 1 निस्तार-तिहुवारके छे दिन आघे येशू बेथानियामे अइलैँ | वहाँ लाजरस बैठे, जिहिन्हे येशू मुअलमेसे जिवाइल रहिँत |
\v 2 ओइने हुँकार लग वहाँ संझक बेरी बनाइल रहिँत | मार्था सेवा-टहल करे, और लाजरस भर हुँकारे सँग खाई बैथुइयामेसे एकथो रहे |
\v 3 तब् मरियम आधा लिटर जतरा कीमती जटामसीक सुगन्धित अत्तर नानके येशूक गोरामे मिसल, तब् हुँकार गोरा अपन कपारिक भुत्ला लेके पोँछल, और अत्तरके बाससे घर भरगैल |
\v 4 पर हुँकार चेलनमेसे एकथो, अर्थात हुँकिनहे पक्राई खोजुइया यहूदा इस्करियोत कहल,
\v 5 “यी अत्तर तीन सौ चाँदिक सिक्कामे बेँचके उ रकम गरीबहुँक्रीहिनहे देलेसे नै हुइना रहे?”
\v 6 पर उ गरीबहुँक्रीहिनके ख्याल करके यी नै कहल रहे, काकरेकी उ चोर रहे, पैसक झोला वहे धारे, और वहाँसे चोराए |
\v 7 येशू कलाँ, “यिहिहे कुछु नै कहो, मोरिक दफन-दिनके लग यिहिहे उ रहै दे |
\v 8 काकरेकी गरीबहुँक्रे  तुहुरिनके सँग रोज रथैँ, पर मै ते रोज तुहुरिनके सँग नै रहम |”
\v 9 यहूदीहुँक्रीहिनके एकथो भारी भीड़ ऊ वहाँ बताँ कना पता पागिल, और येशूक लग किल नै होके मुअलमेसे जित्ती पारल लाजरसहे फेन हेरक लग ओइने आइल रहिँत |
\v 10 तबेकमारे मुख्य पूजाहारीहुँकरे लाजरसहे फेन मुवैना मत करलैँ |
\v 11 काकरेकी ओक्रेहे कारण यहूदीहुँक्रीहिनमेसे बहुत्ते जाने छोरके जाके येशूमे विश्वास करे लागल रहिँत |
\s यरुशलेममे येशूक प्रवेश
\r (मत्ती २१:१-११, मर्कूस ११:१-११, लूका १९:२८-४०)
\p
\v 12 दोसर दिन तिहुवारमे अउइया भारी भीड़ येशू यरुशलेममे आइतैँ कना सुनल,
\v 13 और मनैहुँक्रे खझरिक हाँगा हुँक्रीहिनहे लेके हुँकिनहे स्वागत करक लग चिल्लैती निकरलैँ, “होसन्ना! धन्य परमप्रभुक नाउँमे अउइया इस्राएलके राजा!”
\v 14 तब् गडहक एकथो बछरवा भेटाके येशू ओकरमे चहुँरलैँ, जसिन लिखल बा,
\v 15 “सियोनके छाई, ना डरा | हेर, तोरिक रज्वा गडहक बछरवामे सवार होके आइतैँ |”
\v 16 यी बात हुँकार चेलाहुँक्रे आघे नै बुझ्लैँ | पर येशूक महिमा होके सेक्के यी बात हुँकार विषयमे लिखल रहिँत, और यी काम हुँकार लग ओइने करलैँ कना ओइने सोच्लै |
\v 17 ऊ लाजरसहे चिहानमेसे बलाके मुअलमेसे जित्ती करेबेर हुँकार संगे रहुइया भीड़के मनैहुँक्रे हुँकार गवाही देती रलैँ |
\v 18 ऊ यी चिन्हा करल रहिँत कहिके सुन्लक वरसे फेन भीड़ हुँकिनहे भेट करे गैल रहे |
\v 19 फरिसीहुँकरे तब् एकदोसर जहनहे कहे लग्लैँ, “हेरो, तुहुरिनसे कुछु नै हुई | देखतो, संसारे ओकर पाछे लागसेकल!”
\s अपन मृत्युक बारेमे येशूक भविष्यवाणी
\p
\v 20 तिहुवारमे आराधना करे जउइयामेसे केऊ-केऊ ग्रीकहुँक्रे फेन रहिँत |
\v 21 ओइने गालीलके वेथसेदा निवासी फिलिपके थेन आके असिक कहिके बिन्ती करलैँ, “अप्नी, हम्रे येशूहे भेटना चहथी |”
\v 22 फिलिप जाके अन्द्रियासहे कहल, और अन्द्रियास और फिलिप जाके येशूहे कलाँ,
\v 23 येशू ओइन्हे जवाफ देलैँ, “मनैयाक छावक महिमित हुइना समय आपुगल बा |
\v 24 जात्तिके,मै तुहुरिन्हे कहतुँ, गोहूँक बिया माटीमे परके नै मुअल कलेसे उ एक्केली रहत | पर उ मुगिल कलेसे उ बहुत्ते फारा फराईट |
\v 25 अपन प्राणके लालच करुइया उ गुमाई, पर अपन प्राणहे यी संसारमे तुच्छ मनुइया भर अनन्त जीवनके लग उ सुरक्षित धारत |
\v 26 केऊ मोरिक सेवा करत कलेसे उ मोरिक पाछे लागे और मै जहाँ बतुँ, और मोरिक सेवक फेन वहैँ रहि | केऊ मोरिक सेवा करी कलेसे बाबा ओकर कदर करी |
\v 27 “आब मोरिक प्राण व्याकुल होगिल बा, और मै का कहूँ? 'हे बाबा, महिन्हे यी घड़ीसे बचा'? नै हो, यहे कारणसे मै यी घड़ीसम आपुगल बतुँ |
\v 28 हे बाबा, तोरिक नाउँक महिमा कर |” तब् स्वर्गमेसे एकथो असिन आवाज आइल, “मै उ महिमा करल बतुँ, और फेनदोस्रे करम |”
\v 29 वहाँ ठरह्याइल भीड़ यी सुनके कहल, “यी बद्री थर्कलस!” दोसर जाने कलाँ, “स्वर्गदूत हुँकिनसे बोल्लैँ!”
\v 30 येशू जवाफ देलैँ, “यी आवाज मोरिक लग नै हुइल, पर तुहुरिनके लग हुइलक हो |
\v 31 आब यी संसारके न्याय हुई | यी संसारके शासक बाहर फेँकाजाई |
\v 32 और जब मै पृथ्वीमेसे उठाजैम, मै सक्कु मनैनहे अपन ओहोँर खिँच लेहम |”
\v 33 हुँकार मृत्यु कोन मेरके हुई, वहे सङ्केत देहक लग ऊ असिक कहल रहिँत |
\v 34 भीड़ हुँकिनहे पुँछल, “ख्रीष्ट सदासर्वदा रहिहिँ कना व्यवस्थामेसे हम्रे सुनल बती | अप्नी कसिक कहे सेक्बी, मनैयाक छावा उठाजाई? यी मनैयाक छावा भरके हो?”
\v 35 येशू ओइन्हे कलाँ, “अभिन थोरचे बेरसम ज्योति तुहुरिनके सँग बा | ज्योति तुहुरिनके सँग रहतसम नेँगफिर करो, ताकि अन्धकार तुहुरिन्हे ना छोपे | केऊ अन्धकारमे नेँगफिर करत कलेसे, उ मै कहाँ जाईतुँ, उ पता नै पाईट |
\v 36 जबसम ज्योति तुहुरिनके सँग बा ज्योतिमे विश्वास करो, और तुहुरे ज्योतिक लरका होऊ |” यी बात कहिके सेक्के, येशू वहाँसे चलगिलैँ, और ओइनसे नुकके बैठ्लैँ |
\v 37 ऊ ओइनके आघे अतरा चिन्हा करले रहिँत, तभुन फेन ओइने हुँकारमे विश्वास नै करलैँ |
\v 38 यी जरुरी रहे, कि यशैया अगमवक्तक वचन पूरा होए, “हे परमप्रभु, हमार सन्देश के विश्वास करल? और परमप्रभुक बाहुबल किहिहे प्रकट हुईल?”
\v 39 तबेकमारे ओइने विश्वास करे नै सेक्लैँ, काकरेकी यशैया फेनदोस्रे असिक कहल बा,
\v 40 “उहाँ ओइनके आँखी बन्द करदेहल बताँ, और ओइनके हृदय कठोर पारदेहल बताँ, असिके ओइने आँखीसे ना देखिँत, और ह्रदयसे ना बुझिँत, नै ते ओइने घुम जैहीँ और मै ओइन्हे चोख्वाई परी |”
\v 41 यशैया यी बात कहल, काकरेकी ऊ हुँकार महिमा देखल, और हुँकार विषयमे कहल |
\v 42 तभुन फेन शासकहुँक्रीहिनमेसे बहुत्ते जाने हुँकारमे विश्वास करलैँ, पर फरिसीहुँक्रीहिनके डरकमारे, और ओइने सभाघरमेसे निकार दिहिँ कना डरसे यी स्वीकार नै करलैँ |
\v 43 काकरेकी परमेश्वरके प्रशंसासे मनैनके प्रशंसा ओइने धेउर रुचाँईट |
\v 44 येशू जोरसे कलाँ, “महिन्हे विश्वास करुइया महिन्हे नै हो, पर महिन्हे पथुइयक उप्पर विश्वास करथैँ |
\v 45 जे महिन्हे देखत, उ महिन्हे पठुइयाहे देखत |
\v 46 मै संसारमे ज्योति होके आइल बतुँ, ताकि मोरिकमे विश्वास करुइया अन्धकारमे ना परे |
\v 47 “केऊ मोरिक बोली सुनत, और उ पालन नै करत कलेसे मै ओकर न्याय नै करम | काकरेकी मै संसारके न्याय करे नै अइनु, पर संसारहे बचाई अइनु |
\v 48 महिन्हे इन्कार करुइया और मोरिक बोली ग्रहण नै करुइयक लग एकथो न्यायधीश बा | जोन वचन मै बोल्नु वहे अन्त्यक दिनमे ओकर न्याय करी |
\v 49 काकरेकी मै अपन तरफसे नै बोल्नु, पर महिन्हे का कहे परना हो, और का बोलेपरना हो, महिन्हे पथुइया बाबा अप्निहीँ महिन्हे अह्राइल बा |
\v 50 मै जन्थुँ, कि ओकर आज्ञा अनन्त जीवन हो तबेकमारे मै जा बोल्थुँ, बाबा महिन्हे कहल हस बोल्थुँ |”
\c 13
\s येशू अपन चेलनके गोरा धुइलक
\p
\v 1 निस्तार-तिहुवारके आघे यी संसारसे बिदा होके बाबक थेन जैना हुँकार समय आपुगल कना येशू पता पैलैँ, तब् संसारमे रहल अपन सक्कुहुनहे प्रेम करके ऊ ओइन्हे अन्त्यसम प्रेम करलैँ |
\v 2 तब् संझक बेरीक बेला दियाबलस सिमोनके छावा यहूदा इस्करियोतके मनमे हुँकिनहे पक्रादेना विचार आग्गिहिँसे दारसेकल रहे |
\v 3 बाबा सक्कु चीज हुँकार हाँथेम देहल बा, और ऊ परमेश्वरके तरफसे अइलैँ, और परमेश्वरेके थेन जाइतैँ कना बात येशू जानिँत |
\v 4 तब् ऊ खानासे उठ्गैलैँ, और बाहेरके लुग्गा एक ओहोँर धारके एकथो तौलिया अपन करहिँउमे बेहेरलैँ |
\v 5 तब् ऊ तस्लामे पानी उल्दलैँ, और चेलाहुँक्रीहिनके गोड़ा धुई लग्लैँ, और अपन बेँह्रल तौलिया लेके ओइनके गोड़ा पोँछे लग्लैँ |
\v 6 जब ऊ सिमोन पत्रुसके थेन अइलैँ, उ हुँकिनहे कहल, “प्रभु, का अप्नी मोरिक गोड़ा धुईबी?”
\v 7 येशू उहिन्हे जवाफ देलैँ, “मै का करतुँ तुँ अभिन नै जन्बो, पर पाछे बुझ्बो |”
\v 8 पत्रुस हुँकिनहे कहल, “अप्नी मोरिक गोड़ा कबु नै धुईबी |” येशू उहिन्हे जवाफ देलैँ, “मै नै धोदेनु कलेसे महिन्से तोहाँरिक कुछु हिस्सा नै रहिजाई |”
\v 9 सिमोन पत्रुस हुँकिनहे कहल, “हे प्रभु, मोरिक गोड़ा किल नै, मोरिक हाँथ और कपार फेन धोदी |”
\v 10 येशू उहिन्हे कलाँ, “लाहासेकल मनैयाहे गोड़ाबाहेक औरे कुछु नै धुई परत, उ पूरा रुपमे शुद्ध बा | और तुहुरे शुद्ध बतो, पर सक्कु नै हुईतो |”
\v 11 काकरेकी हुँकिनहे विश्वासघात करुइयाहे ऊ चिन्हल रहिँत | तबेकमारे ऊ कहल रहिँत, “तुहुरे सक्कु शुद्ध नै हुईतो |”
\v 12 ओइनके गोड़ा धोकेसेक्के अपन बाहिरी लुग्गा नानके ऊ फेनदोस्रे बैठ्गैलैँ | तब् ऊ ओइन्हे कलाँ, “का तुहुरे जन्थो, मै तुहुरिनके लग का करनु?
\v 13 तुहुरे महिन्हे 'गुरु और प्रभु' कथो, उ तुहुरे ठिके कथो, काकरेकी मै वहे हुईतुँ |
\v 14 यदि तुहुरिनके प्रभु और गुरु होके मै तुहुरिनके गोड़ा धुईल बतुँ कलेसे तुहुरे फेन एक-दोसर जहनके गोड़ा धुई परत,
\v 15 काकरेकी मै तुहुरिन्हे एकथो उदाहरण देहल बतुँ, और जसिक मै तुहुरिनके लग करनु, तुहुरे फेन ओस्तेहेँ करो |
\v 16 जात्तिके मै तुहुरिन्हे कहतुँ, नोकर अपन मलिकवासे भारी नै रहत, और खबर ननुइया खबर पठुइयाहे भारी नै हुईट |
\v 17 यदि तुहुरे यी बात जन्लो और उ करलो कलेसे, तुहुरे धन्य हुईबो |
\s अपन पक्राऊक बारेमे येशूक भविष्यवाणी
\r (मत्ती २६:२०-२५, मर्कूस १४:१७-२१, लूका २२:२१-२३)
\p
\v 18 “मै तुहुरिनके सक्कु जहनके विषयमे नै कहथुइतुँ, मै किहुहे छन्नु उहिन्हे मै चिहिन्थुँ | पर धर्मशास्त्र पूरा होए कहिके यी हुइल, कि 'मोरे रोटी खउइया मोरिकमे अपन लाट उठाइल |'
\v 19 “यी हुइनासे आघे अब्बेहेँ मै तुहुरिन्हे कहतुँ, ताकि जब उ हुई आई, मै वहे हुईतुँ कहिके तुहुरिन्हे विश्वास होए |
\v 20 जात्तिके मै तुहुरिन्हे कहतुँ, 'जिहिन्हे मै पथैथुँ, उहिन्हे ग्रहण करुइया महिन्हे ग्रहण करत, और महिन्हे ग्रहण करुइया पठुइयाहे ग्रहण करत' |”
\v 21 यी बात कहिके सेक्के येशू आत्मामे व्याकुल होगिलैँ और ऊ गवाही देके कलाँ, “जात्तिके मै तुहुरिन्हे कहतुँ, तुहुरिनमेसे एक जाने महिन्हे पक्रादि |”
\v 22 ऊ केकर विषयमे कलाँ कहिके अनिश्चित होके चेलाहुँक्रे एकदोसर जहनहे हेरिकहेरा करे लग्लैँ |
\v 23 हुँकार चेलनमेसे येशूक प्रेम करल चेला भर येशूक छाटिमे अड़ास लागल रहे |
\v 24 तब् सिमोन पत्रुस उहिन्हे ईशारा करके पुँछल,“ ऊ यी केकर विषयमे कलाँ?”
\v 25 येशूक छाटिमे ओसिक अड़ास लग्लक वरसे उ हुँकिनहे पुँछल, “प्रभु, उ के हो?”
\v 26 येशू जवाफ देलैँ, “जिहिन्हे मै रोटिक टुक्रा चोपके देहम वहे हो |” तब् ऊ रोटिक टुक्रा चोप्लैँ, और निकारके उ सिमोनके छावा यहूदा इस्करियोतहे देलैँ |
\v 27 रोटिक टुक्रा लेके सेकल ते शैतान ओकर भित्तर पैठँगैल | तब् येशू उहिन्हे कलाँ, “तुहिन्हे ज्या करना बा, उ झत्तिहीँ करदार |”
\v 28 पर ऊ काकरे उहिन्हे असिक कलाँ कहिके खाई बैठल हुँक्रे केऊ फेन नै बुझ्लैँ |
\v 29 काकरेकी केऊ-केऊ यी सोँचल कि यहूदक थेन पैसक झोला बा, तबेकमारे येशू उहिन्हे तिहुवारके लग चाहल सामान किने, अथवा उ गरीबहुँक्रीहिनहे कुछु देहे कलाँ |
\v 30 तब् रोटिक टुक्रा लेके सेकके यहूदा इस्करियोत तुरुन्ते बाहेर निकरगैल तब्बेहेँ रात होगैल रहे |
\s पत्रुसके इन्कारके बारेमे येशूक भविष्यवाणी
\r (मत्ती २६:३१-३५, मर्कूस १४:२७-३१, लूका २२:२१-३४)
\p
\v 31 जब उ बाहेर गैल तब् येशू कलाँ, “आब मनैयाक छावा महिमित हुइल बा और परमेश्वर ओकरमे महिमित हुइल बतैँ |
\v 32 यदि परमेश्वर ओकरमे महिमित हुइल बतैँ कलेसे परमेश्वर अपनेमे उहिन्हे महिमित परहीँ, और उहिन्हे तुरुन्ते महिमित बनैहीँ |
\v 33 “छुटी लरको, थोरिक बेरसम मै तुहुरिनके सँग बतुँ! तुहुरे महिन्हे खोज्बो, और जसिक मै यहूदिनहे कनु आब तुहुरिन्हे फेन मै कहतुँ 'जहाँ मै जाईतुँ, तुहुरे आई नै सेक्बो |'
\v 34 “एकथो लावा आज्ञा मै तुहुरिन्हे देहतुँ: तुहुरे एकदोसर जहनहे प्रेम करो तुहुरिनके सँग मै जसिन प्रेम करल बतुँ, तुहुरे फेन एकदोसर जहनहे ओस्तेहेँ प्रेम करो |
\v 35 यदि तुहुरे एकदोसर जहनहे प्रेम करबो कलेसे, यम्नेहेँसे सक्कु जाने जन्हीँ, कि तुहुरे मोरिक चेला हुईतो |”
\v 36 सिमोन पत्रुस हुँकिनहे कहल, “हे प्रभु, अप्नी कहाँ जाईती?” येशू जवाफ देलैँ, “मै जहाँ जाईतुँ, तुँ अब्बा महिन्हे पछ्याई नै सेक्बो, पर पाछे ते तुँ महिन्हे पछ्यैबो |”
\v 37 पत्रुस हुँकिनहे कहल, “प्रभु, मै काकरे अब्बिहीँ अप्निन्हे पछ्याई नै सेकम? अप्निक लग मै अपन प्राण दैदेहम |”
\v 38 येशू जवाफ देलैँ, “का तुँ अपन प्राण मोरिक लग देबो? जात्तिके मै तुहिन्हे कहतुँ, तुँ महिन्हे तीनचो इन्कार नै करतसम मुर्घा नै बोली |”
\c 14
\s चेलनहे येशूक सान्त्वना
\p
\v 1 “तुहुरिनके हृदय व्याकुल ना होए | तुहुरे परमेश्वरके उप्पर विश्वास करथो, मोरिकमे फेन विश्वास करो |
\v 2 मोरिक बाबक घरेम रना ठाउँ बहुत्ते बा | ओसिक नै रहत कलेसे, का मै तुहुरिन्हे कतुँ, कि तुहुरिनके लग ठाउँ तयार पारे मै जाईतुँ?
\v 3 तब् जाके मै तुहुरिनके लग ठाउँ तयार पारके सेक्के मै फेनदोस्रे अइम,और तुहुरिहे मोरिक थेन लैजैम, और मै जहाँ बतुँ, वहाँ तुहुरे फेन रबो |
\v 4 जहाँ मै जाईतुँ, तुहुरे वहाँ जैना डगर चिहिन्थो |”
\s येशू किल एक्केथो डगर
\p
\v 5 थोमा हुँकिनहे कहल, “हे प्रभु, अप्नी कहाँ जाईती, हम्रे नै जन्थी, तब् हम्रे डगर कसिक चिहिन्ना?”
\v 6 येशू उहिन्हे कलाँ, “डगर, सत्य और जीवन महिँ हुईतुँ | मोरिक ओहोँरसे बाहेक केऊ फेन बाबक थेन आई नै सेकी |
\v 7 तुहुरे महिन्हे चिन्हल रतो कलेसे, मोरिक बाबाहे फेन चिहिन्तो | आबसे उहिन्हे चिहिन्थो, और उहिन्हे देखल बतो |”
\v 8 फिलिप हुँकिनहे कहल, “हे प्रभु, हम्रिहिनहे बाबै देखादि | ओत्रा हुईते हम्रिहिनहे पुग्जाई |”
\v 9 येशू उहिन्हे कलाँ, “फिलिप, अतरा समयसम मै तुहुरिनके सँग बतुँ, तभुन फेन तुँ महिन्हे नै चिन्थो? जे महिन्हे देखल बा, उ बाबाहे देखल बा | तुँ कसिक कहे सेक्थो, 'हम्रिहिनहे बाबा देखादि?'
\v 10 मै बाबकमे बतुँ, और बाबा मोरिकमे बा कहिके का तुँ विश्वास नै करथो? जोन बोली मै तुहुरिनके थेन बोल्थुँ, उ मै मोरिक अपने अधिकारमे नै बोल्नु पर मोरिकमे रहुइया बाबा अपन काम करत |
\v 11 महिन्हे विश्वास करो, कि मै बाबकमे बतुँ, और बाबा मोरिकमे बा | नै ते यी काम हुँक्रीहिनहे खातिर विश्वास करो |
\v 12 “जात्तिके, मै तुहुरिन्हे कहतुँ, जे महिन्हे विश्वास करत, उ मोरिक करल काम फेन करी, और उहिन्हे फेन भारी काम करी, काकरेकी मै बाबक थेन जाईतुँ |
\v 13 तुहुरे मोरिक नाउँमे ज्या फेन मंग्लेसे छावकमे बाबक महिमा होए कहिके मै उ करदेहम |
\v 14 तुहुरे मोरिक नाउँमे कोनो चीज मंग्बो कलेसे मै करदेहम |
\s पवित्रआत्मक प्रतिज्ञा
\p
\v 15 “तुहुरे महिन्हे प्रेम करथो कलेसे मोरिक आज्ञा हुँक्रीहिनहे पालन करबो |
\v 16 और मै बाबाहे बिन्ती करम, और ऊ तुहुरिन्हे दोसर सल्लाहकार दैदि, और ऊ तुहुरिनके सँग सदासर्वदा रहि |
\v 17 यी सत्यक आत्मा हो, जिहिन्हे संसार लेहे नै सेकत, काकरेकी संसार उहिन्हे ना ते देखत ना चिन्हत | तुहुरे उहिन्हे चिहिन्थो, काकरेकी उ तुहुरिनके सँग रहत, और ऊ तुहुरिनकेमे रहि |
\v 18 “मै तुहुरिन्हे टुहुरा नै छोरम | मै तुहुरिनके थेन अइबुँ |
\v 19 आब थोरिक समय पाछे संसार महिन्हे कबु नै देखी, पर तुहुरे महिन्हे देख्बो | मै जित्ती हुइलक वरसे, तुहुरे फेन जित्ती रबो |
\v 20 उ दिन तुहुरे जन्बो, कि मै मोरिक बाबकमे बतुँ, और तुहुरे मोरिकमे, और मै तुहुरिनकेमे बतुँ |
\v 21 महिन्हे प्रेम करुइया वहे हो जेकरसँग मोरिक आज्ञा बताँ और ओइन्हे पालन करत | और महिन्हे प्रेम करुइयाहे मोरिक बाबा प्रेम करत | मै उहिन्हे प्रेम करम, और मै अपनहे ओकर थेन प्रकट करम |”
\v 22 यहूदा (इस्करियोत भर नै) हुँकिनहे कहल, “प्रभु, अप्नी का कहती, अप्नी अपनहे हमारमे प्रकट करबि, और संसारहे भर नै?”
\v 23 येशू उहिन्हे जवाफ देके कलाँ, “जे महिन्हे प्रेम करत, उ मोरिक वचन पालन करी, और मोरिक बाबा उहिन्हे प्रेम करी, और हम्रे ओकर अइबी, और ओकर सँग वास करब |
\v 24 महिन्हे प्रेम नै करुइया मोरिक वचन पालन नै करत | जोन वचन तुहुरे सुन्थो, उ मोरिक नै हो, पर महिन्हे पठुइया बाबक हो |
\v 25 “यी बात तुहुरिनके सँग रहलेमे मै तुहुरिन्हे कहल रहूँ |
\v 26 पर सल्लाहकार, अर्थात पवित्र आत्मा, जिहिन्हे बाबा मोरिक नाउँमे पठाई, उ तुहुरिन्हे सक्कु बात सिखाई, और मै तुहुरिन्हे कलक सक्कु बात याद देह्वादी |
\v 27 शान्ति मै तुहुरिन्हे थेन छोर्तिरहम | मै अपन शान्ति तुहुरिन्हे देहम | संसारके देहल हस मै तुहुरिन्हे नै देहम | तुहुरिनके हृदय व्याकुल ना होए और भयभीत ना होए |
\v 28 “मै तुहुरिन्हे 'मै जाईतुँ, और तुहुरिनके थेन अइम 'कलक तुहुरे सुन्लो | तुहुरे महिन्हे प्रेम करतो कलेसे मै बाबक थेन जाईतुँ कलक सुनके तुहुरे रमैना रहो, काकरेकी बाबा महिन्से महान बा |
\v 29 आब यी हुइनासे आग्गिहिँ मै तुहुरिन्हे कहिदेहल बतुँ, और जब हुई आई तुहुरे विश्वास करे सेको |
\v 30 मै तुहुरिनसे आब धेउर नै बोलम, काकरेकी यी संसारके शासक आईता | ओकर मोरिक उप्पर कुछु शक्ति नै हुईस |
\v 31 पर मै बाबाहे प्रेम करथुँ, और जसिके बाबा महिन्हे आज्ञा करल बा ओस्तेहेँके करथुँ संसार जाने | उठो, हम्रे यहाँसे जाई |”
\c 15
\s दाखके रूखवा और हाँगाहुँकरे
\p
\v 1 “सच्चा दाखके बोँट मै हुइतुँ, और मोरिक बाबा किसान हो |
\v 2 मोरिकमे रहुइया प्रत्येक हाँगा जे फारा नै फराईट ऊ उहिन्हे काटदेहत और फारा फरुइया हरेक हाँगाहे झन धेउर फारा फरे कहिके छाँतट |
\v 3 मै तुहुरिन्हे कहल वचनसे तुहुरे आग्गिहिँ शुद्ध होसेकल बतो |
\v 4 मोरिकमे रहो, और मै तुहुरिनकेमे रहम | जसिके हाँगा दाखके टेलवामे नै रहि कलेसे उ अप्निहीँ फारा फराई नै सेकी, ओस्तेके तुहुरे मोरिकमे नै रबो कलेसे तुहुरे फेन नै सेक्बो |
\v 5 “दाखके टेलवा मै हुईतुँ, तुहुरे भर हाँगाहुँक्रे हुईतो | यदि केऊ मोरिकमे रहि कलेसे, और मै ओकरमे रहम कलेसे, उ गजब फारा फराई, काकरेकी मोरिक थेनसे अल्गे रहिके तुहुरे कुछु करे नै सेक्बो |
\v 6 केऊ मनैया मोरिकमे नै रहि कलेसे, उ हाँगा जस्ते बाहेर फेँकाजाई, और उ सुकजाई | असिन हाँगनहे मनैहुँक्रे बिटोरथैँ, और आगीमे फेँका देथैँ, और उ जरजाईट |
\v 7 तुहुरे मोरिकमे रबो कलेसे, और मोरिक बात तुहुरिनकेमे रहि कलेसे, तुहुरिन्हे जा इच्छा लागी माँगो, और तुहुरिनके लग करजाजाई |
\v 8 तुहुरे बहुत्ते फारा फराके मोरिक चेला हुईतो कना प्रमाणित करबो कलेसे यम्नेहेँ मोरिक बाबक महिमा हुई |
\v 9 “बाबा जसिके महिन्हे प्रेम करल बा, मै फेन तुहुरिन्हे प्रेम करल बतुँ | तुहुरे मोरिक प्रेममे रहो |
\v 10 यदि मोरिक आज्ञा हुँक्रीहिनहे पालन करबो कलेसे तुहुरे मोरिक प्रेममे रबो, जसिके मै मोरिक बाबक आज्ञा हुँक्रीहिनहे पालन करल बतुँ, और ओकर प्रेममे रथुँ |
\v 11 मै यी बात तुहुरिन्हे यकर कारण कहल बतुँ, कि मोरिक आनन्द तुहुरिनकेमे रहे, और तुहुरिनके आनन्द भरिपूर्ण होए |
\v 12 “मोरिक आज्ञा यहे हो, कि मै तुहुरिन्हे जसिके प्रेम करनु, तुहुरे एक-दोसर जहनहे ओस्तेहेँके प्रेम करो |
\v 13 अपन संघरियनके अपन प्राण अर्पण करदेनासे भारी प्रेम औरे केक्रो नै रहट |
\v 14 मै तुहुरिन्हे जा अह्रैथुँ, उ तुहुरे करबो कलेसे, तुहुरे मोरिक संघरिया हुईतो |
\v 15 आबसे मै तुहुरिन्हे नोकर नै कहम, काकरेकी ओकर मलिकवा का करत नोकर नै जानत | पर मै तुहुरिन्हे संघरिया कहल बतुँ, काकरेकी जा मै मोरिक बाबक थेनसे सुन्नु, मै उ सक्कु तुहुरिन्हे जनादेहल बतुँ |
\v 16 महिन्हे तुहुरे नै चुन्लो, पर मै तुहुरिन्हे चुन्नु और तुहुरिन्हे नियुक्त करनु, कि तुहुरे जाऊ, और फारा फराऊ, और तुहुरिनके फारा पलिरहे | तबेकमारे तुहुरे बाबासे मोरिक नाउँमे जा मंग्बो, ऊ तुहुरिन्हे वहे दैदि |
\v 17 मै तुहुरिन्हे यी अह्राइतुँ, कि तुहुरे एक-दोसर जहनहे प्रेम करो |
\s चेलनकेमे संसारके घृणा
\p
\v 18 “यदि संसार तुहुरिन्हे घृणा करत कलेसे, तुहुरे जानो, कि तुहुरिन्हे घृणा करनासे आघे उ महिन्हे घृणा करल |
\v 19 यदि तुहुरे यी संसारके रतो कलेसे संसार तुहुरिन्हे अपने मनै मानके माया करनारहे | पर तुहुरे यी संसारके नै हुईतो | तुहुरिन्हे संसारमेसे मै चुन्नु, तबेकमारे संसार तुहुरिन्हे घृणा करत |
\v 20 मै तुहुरिन्हे कहल वचन याद करो 'नोकर घरक मलिकवासे भारी नै रहत |' ओइने महिन्हे सतैलैँ कलेसे तुहुरिन्हे फेन सतैहीँ | ओइने मोरीक वचन पालन करहिँ कलेसे तुहुरिनके वचन फेन पालन करहिँ |
\v 21 पर ओइने यी सक्कु बात मोरिक नाउँक खातिर तुहुरिन्हे करहिँ, काकरेकी ओइने महिन्हे पठुइयाहे नै चिहिन्थैँ |
\v 22 मै नै अइतुँ कलेसे और ओइन्हे नै बतैतुँ कलेसे ओइने पापके दोषी नै हुईतैँ, पर आब ते अपन पापके लग ओइनके थेन कुछु बहाना नै हुईतिन |
\v 23 जे महिन्हे घृणा करत, उ मोरिक बाबाहे फेन घृणा करत |
\v 24 यदि औरे केक्रो नै करल काम मै ओइनके बिच्चेम नै कर्तुँ कलेसे ओइने पापके दोषी नै हुईतैँ | पर आब ओइने महिन्हे और मोरिक बाबा दुनु जहनहे देखल बताँ और घृणा करल बताँ |
\v 25 पर, व्यवस्थामे लिखल यी वचन पूरा हुइक लग यी हुइल रहे, 'ओइने महिन्हे विनाकारण घृणा करलैँ|'
\v 26 “जब सल्लाहकार आई, जिहिन्हे मै बाबक तरफसे तुहुरिनके थेन पठादेहम, अर्थात सत्यक आत्मा, जे बाबक ओहोँरसे आई, वहे मोरिक विषयमे गवाही दि |
\v 27 तुहुरे शुरुएसे मोरिक सँग रलक वरसे, तुहुरे फेन मोरिक साक्षी हुईतो |”
\c 16
\p
\v 1 “तुहुरे ठोकर ना खाऊ कहिके मै यी बात तुहुरिन्हे कनु |
\v 2 ओइने तुहुरिन्हे सभाघरेमसे निकार दिहिँ | वास्तवमे असिन समय आईता, जब तुहुरिन्हे हत्या करुइया परमेश्वरके सेवा करतुँ कहिके सोँची |
\v 3 ओइने यी काम करहिँ, काकरेकी ओइने बाबाहे नै चिन्हल हुईतैँ, और महिन्हे फेन नै चिहिन्थैँ |
\v 4 पर यी बात मै तुहुरिन्हे बताइल बतुँ, कि जब उ समय आई, तब् तुहुरिन्हे का कहल रहूँ वहे तुहुरिन्हे याद हुई | आग्गिहिँ मै तुहुरिन्हे यी बात नै कनु, काकरेकी मै तुहुरिनके सँग रहूँ |
\s पवित्रआत्मक काम
\p
\v 5 “आब मै महिन्हे पथुइयक थेन जाईतुँ, पर 'अप्नी कहाँ जाईती?' कहिके तुहुरे केऊ फेन महिन्हे नै पुँछ्बो |
\v 6 तभुन फेन मै तुहुरिन्हे यी बात कलक कारण तुहुरिनके हृदय शोकसे भरगिल बा |
\v 7 तभुन फेन तुहुरिन्हे सत्य बात कहतुँ, मै जैनामे तुहुरिनके हित | काकरेकी मै नै गैनु कलेसे, सल्लाहकार तुहुरिनके थेन नै आई | पर गैनु कलेसे मै उहिन्हे तुहुरिनके थेन पठादेहम |
\v 8 और जब ऊ आई, ऊ संसारहे पाप, धार्मिकता और न्यायक विषयमे दोषी ठहराई |
\v 9 पापके विषयमे, काकरेकी ओइने मोरिकमे विश्वास नै करथैँ,
\v 10 धार्मिकतक विषयमे, काकरेकी मै बाबक थेन जैम, और तुहुरे फेनदोस्रे महिन्हे नै देख्बो |
\v 11 और न्यायक विषयमे, काकरेकी यी संसारके शासकहे दण्डाज्ञा होसेकल बा |
\v 12 “मै तुहुरिन्हे कना बात अभिन बहुत्ते बा, पर अब्बा तुहुरे उ बात सहे नै सेक्बो |
\v 13 जब ऊ, अर्थात सत्यक आत्मा आई, तब् ऊ तुहुरिन्हे सक्कु सत्यतामे दोर्याई | ऊ अपन तरफसे नै बोली | ऊ जा सुनी, वहे बोली, और हुई अइना बात तुहुरिन्हे घोषणा करदी |
\v 14 ऊ मोरिक महिमा करी, काकरेकी जा मोरिक हो, उ महिन्से लेके तुहुरिन्हे वहे घोषणा करदी |
\v 15 जा-जतरा बाबक थेन बा, उ मोरिक हो | तबेकमारे मै कनु, जा मोरिक हो उ महिन्से लेके आत्मा तुहुरिन्हे घोषणा करदी |
\v 16 “थोरिक बेरमे तुहुरे महिन्हे फेनदोस्रे नै देख्बो, और थोरिक बेरमे महिन्हे फेनदोस्रे देख्बो |”
\s चेलनके शोक आनन्दमे बद्लना
\p
\v 17 तब् हुँकार कोनो-कोनो चेलाहुँक्रे एक-दोसर जहनहे कलाँ, “ऊ हम्रिहिन्हे यी कलक का हो? थोरिक बेरमे तुहुरे महिन्हे नै देख्बो, और फेनदोस्रे थोरिक बेरमे तुहुरे महिन्हे देख्बो,' और 'काकरेकी मै बाबक थेन जाईतुँ' |”
\v 18 ओइने कलाँ, “ऊ 'थोरिक बेर कलक का हो? हम्रे नै जन्थी, उ का कहतैँ |”
\v 19 ओइने हुँकिनहे पुँछ्ना मन करतैँ कना येशूहे पता होगैलिन और ऊ कलाँ, “थोरिक बेरमे तुहुरे महिन्हे नै देख्बो, और थोरिक बेरमे महिन्हे देख्बो' कना बातेक अर्थ का हो कना विषयमे का तुहुरे आपसमे बहस करतो?
\v 20 जात्तिके, मै तुहुरिन्हे कहतुँ, तुहुरे रुइबो और विलाप करबो, पर संसार रमाई | तुहुरे शोकित हुईबो, पर तुहुरिनके शोक आनन्दमे बदल जाई |
\v 21 लरका पाईबेर जन्नी मनैयक आफत हुईट काकरेकी ओकर बेला आइल रहत, पर जब उ लरका पादारत, तब् उहिन्हे उ वेदनक याद नै हुइथिस काकरेकी संसारमे एकथो लरकक जन्म हुइल कना बातमे उ खुशी होजाईट |
\v 22 अस्तेके अभिन तुहुरिन्हे शोक हुई, पर मै फेनदोस्रे तुहुरिन्हे देखम, और तुहुरिनके हृदय आनन्दित हुइहीँ | तब् केऊ फेन तुहुरिनके आनन्द छिनके नै लैजाई |
\v 23 उ दिन तुहुरे महिन्हे कुछु नै पुँछ्बो | जात्तिके मै तुहुरिन्हे कहतुँ, तुहुरे मोरिक नाउँमे बाबासे जा मंग्बो, ते ऊ तुहुरिन्हे दैदि |
\v 24 अभिनसम तुहुरे मोरिक नाउँमे कुछु नै माँगल हुईतो | माँगो, तौ तुहुरे भेटैबो | असिके तुहुरिनके आनन्द पूरा होए |
\v 25 “यी बात मै तुहुरिन्हे दृष्टान्तमे कहल बतुँ | पर समय आईता, जब मै फेनदोस्रे तुहुरिनके सँग फेनदोस्रे दृष्टान्तमे नै बोलम, पर बाबक विषयमे तुहुरिन्हे स्पष्ट बतादेहम |
\v 26 उ दिन तुहुरे मोरिक नाउँमे मंग्बो | मै तुहुरिनके लग बाबासे बिन्ती करदेहम कहिके तुहुरिन्हे नै कहम,
\v 27 काकरेकी बाबा अप्निहीँ तुहुरिन्हे माया करत, काकरेकी तुहुरे महिन्हे माया करल बतो, और परमेश्वरके ओहोँरसे अइनु कहिके विश्वास करल बतो |
\v 28 मै बाबक ओहोँरसे अइनु, और संसारमे आइल बतुँ, और फेनदोस्रे मै संसारहे छोरके बाबक थेन जाईतुँ |”
\v 29 हुँकार चेलाहुँक्रे कलाँ, “आब अप्नी स्पष्ट बोलती, दृष्टान्तमे नै हो |
\v 30 आब हम्रे बुझगैली, अप्नी सक्कु बात जन्थी, और अप्निन्हे केऊ पुछे परना जरुरी नै हो | तबेकमारे हम्रे विश्वास करथी, कि अप्नी परमेश्वरके ओहोँरसे अईलक हुईती |”
\v 31 येशू ओइन्हे जवाफ देलैँ, “का तुहुरे अब्बा विश्वास करतो?
\v 32 हेरो, समय आईता, वास्तवमे आसेकल बा, जब तुहुरे छरप्रष्ट होके अपने ठाउँमे जैबो और महिन्हे एक्केली छोरदेबो | तभुन मै एक्केली नै हुईतुँ, काकरेकी बाबा मोरिक सँग बा |
\v 33 मै तुहुरिन्हे यी बात यी हेतुसे कहल बतुँ, कि मोरिकमे तुहुरिन्हे शान्ति होए | संसारमे तुहुरिन्हे संकष्ट हुई, पर साहस करो, मै संसारहे जीतल बतुँ |”
\c 17
\s अपन लग येशूक प्रार्थना
\p
\v 1 यी बात कहिके सेक्के येशू स्वर्ग ओहोँर आँखी उठाके कलाँ, “हे बाबा, समय आपुगल बा, तोरिक छावक महिमा देखादे, और छावा तोरिक महिमा देखाए |
\v 2 काकरेकी तैँ उहिन्हे सक्कु मनैनके उप्पर अधिकार देहल बते, ताकि तैँ उहिन्हे देलक सक्कु जहनहे उ अनन्त जीवन देहे |
\v 3 आब अनन्त जीवन यहे हो, कि ओइने तैँ, एक्केथो किल सत्य परमेश्वरहे चिन्हिँत, और तोरिक पठाइल येशू ख्रीष्टहे चिन्हिँत |
\v 4 जोन काम तैँ महिन्हे देले, उ पूरा करके मै तुहिन्हे पृथ्वीमे महिमित बनाइल बतुँ |
\v 5 आब हे बाबा, संसारके सृष्टि हुइनासे आघे तोरिक आघे मोरिक जोन महिमा रहे, उहिएसे अपन उपस्थितिमे महिन्हे महिमित पारदे |
\s चेलनके लग येशूक प्रार्थना
\p
\v 6 “संसारमेसे जोन मनै तैँ महिन्हे देले, ओइन्हे तोरिक नाउँ मै प्रकट करदेले बतुँ | ओइने तोरिक रहिँत, और तैँ ओइन्हे महिन्हे देले, और ओइने तोरिक वचन पालन करल बताँ |
\v 7 ओइन्हे आब पता बतिन, कि तैँ महिन्हे देलक सक्कु चीज तोरिक थेनसे आइल |
\v 8 काकरेकी जोन बोली तैँ महिन्हे देले, मै ओइन्हे देहल बतुँ, और ओइने उ ग्रहण करल बताँ | मै तोरिक थेनसे अइनु कना ओइने जात्तिके जानगिल बताँ, और तैँ महिन्हे पठैले कहिके ओइने विश्वास करल बताँ |
\v 9 मै ओइनके लग प्रार्थना करतुँ, संसारके लग मै प्रार्थना नै करम, पर ओइनके लग, जिहिन्हे तैँ महिन्हे देहल बते | काकरेकी ओइने तोरिके हुईतैँ |
\v 10 मोरिक सक्कु जा बा तोरिके हुईतैँ, और तोरिक जा बा मोरिक हुईतैँ | मोरिक महिमा ओइनकेमे प्रकट हुइल बा |
\v 11 “मै फेनदोस्रे संसारमे नै रहम, पर यने ते संसारमे रहिहिँ | मै भर तोरिक थेन आइतुँ | पवित्र बाबा, तैँ महिन्हे देलक तोरिक नाउँमे ओइन्हे सुरक्षित धारिँस, और हमार जस्ते ओइने फेन एक हुँइत |
\v 12 जबसम मै ओइनके सँग रहूँ, तैँ महिन्हे देलक तोरिक नाउँमे ओइन्हे सुरक्षित धर्नु | ओइनके रक्षा करनु | और ओइनमेसे विनाशके छावा बाहेक दोसर केऊ फेन नष्ट नै हुइल, काकरेकी धर्मशास्त्र पूरा हुइना जरुरी रहे |
\v 13 “पर आब मै तोरिक थेन आइतुँ | संसारमे रहलमे यी बात मै बोल्थुँ, कि ओइनकेमे मोरिक आनन्द पूरा होए |
\v 14 मै ओइन्हे तोरिक वचन देनु, पर संसार ओइन्हे घृणा करल, काकरेकी ओइने संसारके नै हुँइत, जसिके मै संसारके नै हुइतुँ |
\v 15 तैँ ओइन्हे संसारमेसे लैजा कहिके मै प्रार्थना नै करम, पर ओइन्हे दुष्टसे सुरक्षित धारदिहिस |
\v 16 ओइने संसारके नै हुइतैँ, जसिके मै फेन संसारके नै हुइतुँ |
\v 17 ओइन्हे सत्यमे पवित्र पारदे, तोरिक वचन सत्य हो |
\v 18 जसिके तैँ महिन्हे संसारमे पठैले, मै फेन ओइन्हे संसारमे पठाइल बतुँ |
\v 19 ओइनके लग मै अपनेहे पवित्र पर्थुँ, ताकि ओइने फेन सत्यतामे पवित्र हुँइत |
\s सक्कु अविश्वासीनके लग येशूक प्रार्थना
\p
\v 20 “मै यनके लग किल प्रार्थना नै करम, पर यनके खबरद्वारा मोरिकमे विश्वास करुइयनके लग फेन प्रार्थना करम,
\v 21 कि ओइने सक्कु जाने एक हुँइत | हे बाबा, जसिके तैँ मोरिकमे बटे, और मै तोरिकमे, ओस्तेके ओइने फेन हमारमे हुँइत, और तैँ महिन्हे पठैले कहिके संसार विश्वास करे |
\v 22 जोन महिमा तैँ महिन्हे देले बते, मै ओइन्हे देले बतुँ, ताकि हम्रे एक हुइल जस्ते ओइने फेन एक हुँइत |
\v 23 मै ओइनकेमे, और तैँ मोरिकमे, और ओइने पूरा रुपमे एक हुँइत, और तैँ महिन्हे पठैले, और महिन्हे प्रेम करल हस तैँ ओइन्हे फेन प्रेम करले कहिके संसार जाने |
\v 24 “बाबा, मै चहथुँ, कि तैँ महिन्हे देलक हुँक्रे मै जहाँ बतुँ मोरिक सँग रहिँत, और मोरिक महिमा देखिँत, जोन महिमा, संसारके सृष्टि हुइनासे आग्गिहिँसे महिन्हे प्रेम करलक वरसे तैँ महिन्हे देहल रहिस |
\v 25 “धार्मिक बाबा, संसार तुहिन्हे नै चिन्हत, पर मै तुहिन्हे चिहिन्थुँ, और तैँ महिन्हे पठैले कहिके यने जन्थैँ |
\v 26 मै तोरिक नाउँ यनकेमे प्रकट करनु, और तोरिक नाउँ यनकेमे प्रकट करैती रहम, ताकि जोन प्रेमसे तैँ महिन्हे प्रेम करले, उ ओइनकेमे रहे, और मै ओइनकेमे रहूँ |”
\c 18
\s येशूक गिरफ्तारी
\r (मत्ती २६:४७-५६, मर्कूस १४:४३-५०, लूका २२:४७-५३)
\p
\v 1 यी बात कहिके सेक्के येशू अपन चेलन सँग किद्रोनके नालक उपार गैलैँ | वहाँ एकथो बगिया रहे | येशू अपन चेलन सँग वहाँ गैलैँ |
\v 2 हुँकिनहे पक्रा देहुइया यहूदा फेन उ ठाउँ चिन्हल रहे, काकरेकी येशू अपन चेलन सँग खास करके वहैँ कुरह्याँईट |
\v 3 तब् दिया, मसाल और हथियार हुँक्रीहिनहे लेके सिपाहीनके एकथो दल और मुख्य पूजाहारी और फरिसीहुँक्रीहिनके पठाइल पहरेदार हुँक्रीहिनहे लेके यहूदा वहाँ आइल |
\v 4 तब् अपन उप्पर आईपरना सक्कु बात पता पाके येशू आघे अइलैँ, और ओइन्हे कलाँ, “तुहुरे किहिहे खोजतो?”
\v 5 ओइने हुँकिनहे कलाँ, “नासरतके येशूहे |” येशू ओइन्हे कलाँ, “मै वहे हुइतुँ |” आब हुँकिनहे पक्रा देहुइया यहूदा फेन ओइनेहेनके सँग ठरह्याइल रहे |
\v 6 जब ऊ ओइन्हे “मै वहे हुइतुँ |” कलाँ, तब् ओइने पाछे हट गैलैँ, तब् भुइयाँमे लोट्लैँ |
\v 7 फेनदोस्रे ऊ ओइन्हे पुछ्लैँ, “तुहुरे किहि खोजतो?” ओइने कलाँ, “नासरतके येशूहे |”
\v 8 येशू जवाफ देलैँ, “मै तुहुरिन्हे कहिदर्नु, मै वहे हुइतुँ | यक्रेहे लग तुहुरे महिन्हे खोजतो कलेसे यी मनैनहे भर जाईदेऊ |”
\v 9 “तैँ महिन्हे देहल हुँक्रीहिनमेसे एकथोहे फेन मै नै गुमैनु” कहिके हुँकार कहल वचन पूरा होए कहिके यी हुइल |
\v 10 सिमोन पत्रुस अपन थेन रहल तरवाल निकारके मुख्य पूजाहारीक नोकरहे प्रहार करल और ओकर दाहिन कान च्वाट्टै काट्देहल | उ नोकरके नाउँ माल्खस रहे |
\v 11 येशू पत्रुसहे कलाँ, “तरवाल म्यानमे दारो | का बाबक देहल खोरया मै नै पिऊँ?”
\s येशूहे हन्नासके थेन लैजागैलक
\p
\v 12 ओकर पाछे सिपाहीनके दल, ओइनके कप्तान, और यहूदिनके पहरेदारहुँकरे येशूहे पकरलैँ, और हुँकिनहे बहान लेलाँ |
\v 13 आघे ओइने  येशूहे हन्नासके थेन लैगैलैँ, जे उ सालके प्रधान पूजाहारी कैयाफक ससुरवा (राउत) रहे |
\v 14 यी वहे कैयाफा रहे, जे 'जनतनके लग एकथो मनैया मुनामे नै भलाई बा' कहिके यहूदीनहे सल्लाह देहल रहे |
\s पत्रुसके शुरुक इन्कार
\r (मत्ती २६:६९-७०, मर्कूस १४:६६-६८, लूका २२:५५-५७)
\p
\v 15 सिमोन पत्रुस और येशूक दोसर एकथो चेला येशूक पाछे लग्लैँ | उ दोसर चेला भर प्रधान पूजाहारीक चिनारु रहे, और येशूके सँग प्रधान पूजाहारीक अंगनामे पैँठ्गैल |
\v 16 पर पत्रुस बाहेर दवारमे ठरह्याइल रहे | उ दोसर चेला भर, जे प्रधान पूजाहारीक चिनारु रहे, बाहेर निकरके दवारमे बैथुइया लौँदीहे कहिके पत्रुसहे भित्तर नानल |
\v 17 तब् दवारमे बैथुइया उ लौँदी पत्रुसहे कहल, “का तुँ फेन यी मनैयाक चेलाहुँक्रीहिनमेसे एकथो हुईतो?” उ कहल, “मै नै हुईतुँ |”
\v 18 वहाँ कमारा और पहरेदारहुँकरे आगीक भौगर तप्ती ठरह्याइल रहिँत, काकरेकी जार रहे | और पत्रुस फेन ओइनके सँग ठरह्याके आगी तापे लागल |
\s येशूहे प्रधान पूजाहारीक प्रश्न
\r (मत्ती २६:५९-६६, मर्कूस १४:५५-६४, लूका २२:६६-७१)
\p
\v 19 आब प्रधान पूजाहारी येशूहे हुँकार चेलनके और हुँकार शिक्षाके विषयमे पुँछल |
\v 20 येशू उहिन्हे जवाफ देलैँ, “मै संसारहे खुल्लमखुल्ला कहल बतुँ | मै रोज सभाघरमे और मन्दिरमे शिक्षा देहल बतुँ, जहाँ सक्कु यहूदीहुँक्रे कुरह्यैथैँ | मै गुप्तमे कुछु नै कहल हुईतुँ |
\v 21 महिन्हे काकरे पुँछती? मै ओइन्हे जा कनु उ सुनुइयनहे पुँछी | मोरिक कहल बात यनहे पता बतीन |”
\v 22 येशू यी बात कहे बेर लग्गे ठरह्याइल पहरेदार हुँक्रीहिनमेसे एकजे असिक कती येशूहे झाँपर लगाइल, “का प्रधान पूजाहारीहे असिके जवाफ देथे?”
\v 23 येशू उहिन्हे कलाँ, “मै गलत कनु कलेसे ओकर गवाही देऊ, पर यदि मै ठीके कनु कलेसे महिन्हे काकरे मर्थो?”
\v 24 तब् हन्नास हुँकिनहे बाँधले अवस्थामे प्रधान पूजाहारी कैयाफक थेन पठादेहल |
\s पत्रुसके दोसुर और तेसर इन्कार
\r (मत्ती २६:७१-७५, मर्कूस १४:६९-७२, लूका २२:५८-६२)
\p
\v 25 सिमोन पत्रुस ठरह्याके आगी तापत रहे | ओइने उहिहे कलाँ, “का हुँकार चेलाहुँक्रीहिनमेसे एकथो तुँ फेन नै हुईतो?” उ इन्कार करके कहल, “मै नै हुईतुँ |”
\v 26 प्रधान पूजाहारीक कमारा हुँक्रीहिनमेसे एकजे, जेकर नातेदारके कान पत्रुस काटल रहे, उ पुँछल, “का मै तुहिन्हे हुँकार सँग बगियामे नै देख्नु  का?”
\v 27 तब् फेनदोस्रे पत्रुस इन्कार करल | तब् जुरतेहेँ मुर्घा बोलगैल |
\s पिलातसके आघे येशू
\r (मत्ती २७:१-२,११-१४, मर्कूस १५:१-५, लूका २३:१-५)
\p
\v 28 तब् ओइने  येशूहे कैयाफक घरेमसे महल ओहोँर लैगैलैँ | तब्बेहेँ बेहान रहे | अशुद्ध होके निस्तार-तिहुवारके खाना खाई नै भेटाब कना डरेलेके ओइने महलके भित्तर नै पैँठ्लै |
\v 29 तबेकमारे ओइनके थेन बाहेर निकरके पिलातस कहल, “यी मनैयाक विरुद्धमे तुहुरे का अभियोग लगाइतो?”
\v 30 ओइने उहिन्हे कलाँ, “यदि यी मनैया अपराधी नै रहत कलेसे हम्रे यिहिहे अप्निक हाँथेम नै सौँप्ने रहि |”
\v 31 पिलातस ओइन्हे कहल, “तुहुरे यिहिहे लैजाऊ, और तुहुरिनके अपने व्यवस्थाबमोजिम हिँकार इन्साफ करो |” यहूदीहुँक्रे उहिन्हे कलाँ, “कोनो मनैयाहे प्राण दण्ड देना अधिकार हम्रिहिनहे नै हो |”
\v 32 हुँकार मृत्यु कोन रीतिसे हुई ओकर संकेत देके हुँकार कहल वचन पूरा होए कहिके असिक हुइल रहे |
\v 33 पिलातस फेनदोस्रे महलके भित्तर पैँठ्गिल, और उ येशूहे बलाके कहल, “का तुँ यहूदिनके राजा हुईतो?”
\v 34 येशू जवाफ देलैँ, “अप्निहीँ असिक कहती, कि मोरिक विषयमे अप्निहे केऊ दोसरजे कहल?”
\v 35 पिलातस जवाफ देहल, “का मै यहूदी हुईतुँ? तोहाँरे जाति और मुख्य पूजाहारीहुँकरे तुहिन्हे मोरिक हाँथेम दैदेलैँ | तुँ का करलो?”
\v 36 येशू जवाफ देलैँ, “मोरिक राज्य यी संसारके नै हो | मोरिक राज्य यी संसारके रहत कलेसे मोरिक सेवकहुँकरे मोरिक लग लड़तैँ, और मै यहूदिनके हाँथेम नै परतुँ | पर मोरिक राज्य यी संसारके नै हो |”
\v 37 पिलातस हुँकिनहे पुँछल, “का तुँ राजै हुईतो  ते?” येशू जवाफ देलैँ, “मै राजा हुईतुँ कहिके अप्निहीँ कहती | यक्रेहेक  लग मै जन्मनु, और यक्रेहेक  लग सत्यक गवाही देहे मै यी संसारमे अइनु | प्रत्येक, जे सत्यक पक्षमे बा, उ मोरिक स्वर सुनत |”
\v 38 पिलातस हुँकिनहे पुँछल, “सत्य का हो?” अतरा कहिके उ यहूदिनके थेन बाहेर निकरके चलगिल, और ओइन्हे कहल, “मै हिँकारमे कुछु दोष नै भेतैनु |
\v 39 निस्तार-तिहुवारमे एक जहनहे मै तुहुरिनके लग छोरदेना तुहुरिनके  चलन बा | ते  का तुहुरे चहथो, कि यहूदिनके राजाहे छोरदिऊँ?”
\v 40 पर ओइने फेनदोस्रे असिक कटी चिल्लैलैँ, “यिहिहे नै पर बारब्बाहे |” बारब्बा भर डाँकू रहे |
\c 19
\s येशूहे क्रूसमे टंग्ना दण्डक आज्ञा
\r (मत्ती २७:१५-३१, मर्कूस १५:६-२०, लूका २३:१३-२५)
\p
\v 1 तब् पिलातस येशूहे लैजाके कोर्रा लग्वाइल |
\v 2 तब् सिपाहीहुँक्रे काँटक मुकुट गुँथके हुँकार मुन्टामे लगा देलैँ, और हुँकिनहे बैजनी रंगके लुग्गा घलादेलैँ,
\v 3 और हुँकार लग्गे आके कलाँ, “प्रणाम, यहूदिनके राजा!” तबजाके ओइने हुँकिनहे झाँपर लगैलैँ |
\v 4 फेनदोस्रे बाहेर निकरके पिलातस ओइन्हे कहल, “हेरो, मै हिँकिनहे तुहुरिनके थेन बाहेर नानतुँ, और तुहुरिन्हे जनाई चहथुँ, मै हिँकारमे कुछु दोष नै भेटाईथुइतुँ |”
\v 5 तब् काँटक मुकुट और बैजनी रंगके लुग्गा घालल येशू बाहर अइलाँ, और पिलातस ओइन्हे कहल, “हेरो, यी मनैया!”
\v 6 जब मुख्य पूजाहारीहुँकरे और पहरेदारहुँकरे हुँकिनहे देख्लैँ, ओइने असिक कती चिल्लाई लग्लैँ, “उहिहे क्रूसमे टाँगो, उहिहे क्रूसमे टाँगो!” पिलातस ओइन्हे कहल, “तुहुरेहे यिहिहे लैजाके क्रूसमे टाँगो, काकरेकी मै हिँकारमे कुछु दोष नै भेटैनु!”
\v 7 यहूदीहुँक्रे उहिन्हे जवाफ देलैँ, “हमारिक एकथो व्यवस्था बा, और उ व्यवस्था अनुसार यी मुहिक परी, काकरेकी यी अपनेहे परमेश्वरके छावा बनाइल बा |”
\v 8 यी बात सुनके पिलातस झन डरागैल |
\v 9 उ फेनदोस्रे महलके भित्तर पैँठगैल और येशूहे पुँछल, “तुँ कहाँक हुईतो?” पर येशू उहिहे कुछु जवाफ नै देलैँ |
\v 10 तबेकमारे पिलातस हुँकिनहे कहल, “का तुँ महिसे नै बोल्बो? तुहिन्हे छोरे सेक्ना अधिकार मोरिक थेन बा, और तुहिन्हे क्रूसमे टंगना अधिकार फेन मोरिक थेन बा कना तुहिन्हे पता नै हो?”
\v 11 येशू जवाफ देलैँ, “अप्निहे उप्परसे नै देगिल रहत कलेसे मोरिकमे अप्निक कुछु अधिकार नै रना रहे | तबेकमारे महिन्हे अप्निक हाँथेम देहुइया आउर धेउर पापके दोषी बा |”
\v 12 ओकर पाछे पिलातस हुँकिनहे छोरदेना धेउर कोशिस करल | पर यहूदीहुँक्रे असिक कती चिल्लैलैँ, “यदि अप्नी यी मनैयाहे छोरदेबी कलेसे अप्नी कैसरके संघरिया नै हुईती | अपनेहे राजा हुईतुँ कहिके दाबी करुइया प्रत्येक कैसरके विरुद्धमे खड़ा हुईट |”
\v 13 पिलातस यी बात सुनके येशूहे बाहेर नानल, और उ “ढुङ्गक पाटी” कना ठाउँमे (जिहिहे हिब्रूमे गब्बथा कहिजाजाईट) न्याय आसनमे बैठल |
\v 14 उ समय निस्तार-तिहुवारके तयारीक दिन रहे | दुपहरके करीब बाह्र बजल रहे | पिलातस यहूदीनहे कहल, “हेरो, तुहुरिनके राजा!”
\v 15 पर ओइने असिक कती चिल्लैलैँ, “लैजाई, लैजाई, उहिन्हे क्रूसमे टाँगो!” पिलातस ओइन्हे पुँछल, “का मै तुहुरिनके रज्वाहे क्रूसमे टाँगुँ?” मुख्य पूजाहारीहुँकरे जवाफ देलैँ, “कैसर बाहेक हमार दोसर कोनो रज्वा नै हो |”
\v 16 तब् उ हुँकिनहे क्रूसमे टाँगक लग ओइनके हाँथेम सौँप देहल | तबेकमारे सिपाहीहुँक्रे येशूहे जिम्मा लेलैँ |
\s येशू क्रूसमे
\r (मत्ती २७:३२-४४, मर्कूस १५:२१-३२, लूका २३:२६-४३)
\p
\v 17 ऊ अपन क्रूस अप्निहीँ बोकके खप्परे कना ठाउँमे गैलैँ, जिहिहे हिब्रूमे गलगथा कहिजाईट |
\v 18 वहाँ ओइने हुँकिनहे क्रूसमे टंग्लैँ  और हुँकार सँग आउर दुई जहनहे टंग्लैँ , एकथोहे एक ओहोँर और दोसरहे दोसर ओहोँर, और बिच्चेम येशूहे |
\v 19 पिलातस एकथो दोष-पत्र फेन लिखल, तब् क्रूसके उप्पर टाँसदेलैँ | ओम्ने यहे लिखल रहे, “नासरतके येशू, यहूदिनके राजा |”
\v 20 आब बहुत्ते यहूदीहुँक्रे यी दोष-पत्र पहरलैँ, काकरेकी येशू क्रूसमे टाँगल ठाउँ बजारके लग्गेहेँ रहे | यी हिब्रू, ल्याटिन और ग्रीक भाषामे लिखल रहे |
\v 21 यहूदिनके मुख्य पूजाहारीहुँकरे पिलातसहे कलाँ, “यहूदिनके राजा' कना नै हो, पर 'यी मै यहूदिनके राजा हुईतुँ कहल' कहिके लिख्दी |”
\v 22 पिलातस जवाफ देहल, “मै जा लिखनु, लिखनु |”
\v 23 "जब सिपाहीहुँक्रे येशूहे क्रूसमे टँग्लै, तब् ओइने हुँकार लुग्गालेके प्रत्येक सिपाहीनहे एक-एकथो बखरा हुइना मेरके चार बखरा लगैलैँ | हुँकार बाहिरी लुग्गा फेन लेलैँ, पर उ लुग्गा भर बिना सीनके तरसे उप्परसम बिनल रहे |"
\v 24 तबेकमारे ओइने अप्निहीँ-अप्निहीँ कलाँ, “यी भर नै फारी, पर यी केकर हुई कहिके चिट्ठा दारी |” धर्मशास्त्र पूरा होए कहिके यी हुइल रहे: “ओइने मोरिक लुग्गा अप्निहीँ-अप्निहीँ बाँट लेलाँ, और बाहिरी लुग्गा भर चिट्ठा लगैलैँ |”
\v 25 तबेकमारे सिपाहीहुँक्रे यी काम करलैँ | और येशूक क्रूसके लग्गे हुँकार दाई, हुँकार मौसी, क्लोपासके जन्नी मरियम और मरियम मग्दलिनी ठरह्याइल रहिँत |
\v 26 जब येशू अपन दाईहे और हुँकार प्रेम करलक चेला एक्के थेन ठरह्याइल देख्लैँ, तब् ऊ अपन दाईहे कलाँ, “नारी, हेरो, तोहाँर छावा!”
\v 27 तब् उ चेलाहे फेन कलाँ, “हेरो तोहाँर दाई!” तब्बेहेँसे उ चेला उहिन्हे अपन घरेम लैगिलस |
\s येशूक मृत्यु
\r (मत्ती २७:४५-४६, मर्कूस १५:३३-४१, लूका २३:४४-४९)
\p
\v 28 ओकर पाछे येशू सक्कु बात ओरागिल कहिके जानके धर्मशास्त्र पूरा होए कहिके कलाँ, “महिन्हे प्यास लागल |”
\v 29 वहाँ सिर्कालेके भरल एकथो भाँरा धारल रहे | तबेकमारे सिर्कालेके भरल स्पन्ज एकथो हिसपके हाँगामे धारके ओइने हुँकार मुहेम पुगादेलैँ |
\v 30 जब येशू सिर्का लेलाँ, तब् ऊ कलाँ, “आब ओरागिल” और ऊ कपार लिहुराके अपन आत्मा छोरदेलैँ |
\v 31 उ दिन तयारीक दिन रहे | तबेकमारे यहूदीहुँक्रे शबाथमे (विशेष करके यी शबाथमे, जोन महत्वपूर्ण रहे) मुवल शरीर हुँक्रे क्रूसमे नारहिँत कहिके पिलातसहे बिन्ती करलैँ, और ओइने टांग टुरके ओइनके शरीर लैजाँईट कहिके माग करलैँ |
\v 32 तब् सिपाहीहुँक्रे आके हुँकार सँग क्रूसमे टाँगल हुँक्रीहिनके टांग तुरलैँ, आघे एक जहनके, ओकर पाछे दोसरके |
\v 33 जब ओइने येशूक थेन अइलैँ ओइने देख्लैँ, कि हुँकार मृत्यु आग्गिहिँ हुइल ठहरल, और हुँकार टांग नै तुरलैँ |
\v 34 पर सिपाही हुँक्रीहिनमेसे एकथो हुँकार कोखमे भालालेके गोझल, और जुरतेहेँ खुन और पानी निकरल |
\v 35 तुहुरे फेन विश्वास करे सेको कहिके यी देखुइया गवाही देहल और ओकर गवाही सत्य बा, और सच्चा बोलतुँ कहिके उ जानत |
\v 36 “हुँकार कोनो फेन हड्डी नै टुतिहीन” कना धर्मशास्त्रक वचन पूरा होए कहिके यी बात हुई अइलस |
\v 37 और फेनदोस्रे औरे ठाउँमे धर्मशास्त्र कहत, “जिहिहे ओइने ठेस लगाइल  बताँ, ओइने हुँकिनहे हेरहिँ |”
\s येशूक दफनके काम
\r (मत्ती २७:५७-६१, मर्कूस १५:४२-४७, लूका २३:५०-५६)
\p
\v 38 ओकर पाछे अरिमाथियक योसेफ, जे यहूदीहुँक्रीहिनके डरकमारे चुप्पेसे किल येशूक चेला रहे, उ पिलातसहे येशूक मुअल शरीर लैजाई भेटाऊँ कहिके बिन्ती करल | पिलातस अनुमति देहल | तब् उ आके हुँकार मुअल शरीर लैगिलस |
\v 39 तब् आघे हुँकार थेन रातके अउइया निकोदेमस फेन लगभग तेत्तीस किलो और एलवा मिलाइल द्रव्य लेके वहाँ आइल |
\v 40 असिके ओइने येशूक शरीर यहूदिनके दफनैना चलन अनुसार सुगन्धित  द्रव्यक सँग सूतिक लुग्गामे बहन्लैँ |
\v 41 हुँकार क्रूसमे टाँगल ठाउँमे एकथो बगिया रहे | उ बगियामे कबु किहु नै धारल एकथो लावा चिहान रहे |
\v 42 काकरेकी यहूदिनके तयारीक दिन रहे, और उ चिहान फेन लग्गेहेँ रहे, और ओइने येशूहे वहे चिहानमे धरलैँ |
\c 20
\s खाली चिहान
\r (मत्ती २८:१-८, मर्कूस १६:१-८, लूका २४:१-१२)
\p
\v 1 हप्तक शुरुक दिन सक्करहीँ अंधार रहलेमे मरियम मग्दलिनी चिहानमे आइल, और उ ढुङ्गा चिहानमेसे हटाइल देखल |
\v 2 उ सिमोन पत्रुस और येशूक माया करल औरे चेलक थेन दगुरके गैल, और ओइन्हे कहल, “ओइने प्रभुहे चिहानमेसे बाहेर लैगिलैँ, और हुँकिनहे कहाँ धारल बताँ, उ भर हम्रे नै जन्थी |”
\v 3 तब् पत्रुस और दोसर चेला बाहेर निकरके चिहान ओहोँर गैल |
\v 4 उ दुनु जाने संगसंगे दगुरलैँ, पर दोसर चेला पत्रुससे आघे होके चिहानमे पुगगिल |
\v 5 चिहानके भित्तर लिहुरके हेरलैँ ते, उ आघे बेह्रल सूती लुग्गा किल रहल देखल, पर भित्तर नै पैँठल |
\v 6 सिमोन पत्रुस ओकर पाछेपाछे आइल, और चिहानमे पैँठल, और उ फेन मलमलके बेह्रना लुग्गा किल ओस्तेहेँ परल देखल |
\v 7 हुँकार मुन्टामे बाँधल रुमाल भर मलमलके लुग्गक सँग नै रहे, पर अल्गे एक ठाउँमे बितोरके धारल रहे |
\v 8 तब् चिहानमे सुरुमे आपुगुइया दोसर चेला फेन भित्तर पैँठल, और उ देख्के उ विश्वास करल |
\v 9 काकरेकी ओइने उहाँ मुअलमेसे जित्ती होके उठे परत कना धर्मशास्त्रक वचन अभिनसम नै बुझल रहिँत |
\s येशू मरियम मग्दलिनीक थेन देखा परलक
\r (मत्ती २८:९-१०, मर्कूस १६:९-११)
\p
\v 10 ओकर पाछे चेलाहुँक्रे अपन घरे घुमगिलैँ |
\v 11 पर मरियम चिहानके बाहेर रुईती ठरह्याइल रहे | उ रुईती चिहान ओहोँर लिहुरके हेरल,
\v 12 और जहाँ येशूक मुअल शरीर धारल रहे, वहाँ उज्जर लुग्गा घालल दुइथो स्वर्गदूतहुँक्रीहिनहे, एकथो कपारी ओहोँर और दोसर गोरातिर बैठल उ देखल |
\v 13 ओइने उहिन्हे कलाँ, “नारी, काकरे रुईतो?” उ ओइन्हे कहल, “ओइने मोरिक प्रभुहे लैगिलैँ, और हुँकिनहे कहाँ धारल बताँ, मै नै जन्थुँ |”
\v 14 यी बात कहिके उ पाछे ओहोँर घुमगिल, और उ येशूहे ठरह्याइल देखल, पर येशूए हुइतैँ कहिके नै चिन्हल |
\v 15 येशू उहिन्हे कलाँ, “नारी, तुँ काकरे रुईतो? किहिके खोजतो?” उ हुँकिनहे माली समझके कहल, “अप्नी, अप्नी हुँकिनहे यहाँसे लैगिल ती कलेसे, कहाँ धारल बती महिन्हे कहि, और मै हुँकिनहे लैजैम |”
\v 16 येशू उहिन्हे कलाँ, “मरियम!” उ घुमके हुँकिनहे हिब्रूमे कहल, “रब्बोनी,” अर्थात “हे गुरुजी!”
\v 17 येशू उहिन्हे कलाँ, “महिन्हे ना छुबो, काकरेकी मै अभिनसम बाबक थेन नै गैल हुईतुँ | पर मोरिक भैयनके थेन जाके ओइन्हे बता देऊ, 'मोरिक बाबा और तुहुरिनके बाबा, और मोरिक परमेश्वर और तुहुरिनके परमेश्वरके थेन जाईतुँ |”
\v 18 मरियम मग्दलिनी गैल, और चेलनहे सुनाइल, “मै प्रभुहे देख्नु |” और हुँकार कहल बात ओइन्हे उ कहिदेहल |
\s येशू चेलनके थेन देखा परलक
\r (मत्ती २८:१६-२०, मर्कूस १६:१४-१८, लूका २४:३६-४९)
\p
\v 19 वहे दिन, अर्थात हप्तक शुरुक दिनके संझा, जब यहूदिनके डरेलेके चेलाहुँक्रे दवार बन्द करके भित्तर बैठल रहिँत, येशू आके ओइनके बिच्चेम ठरह्यागैलैँ, और ओइन्हे कलाँ, “तुहुरिन्हे शान्ति |”
\v 20 अतरा कहिके ऊ ओइन्हे अपन हाँथ और कोखा फेन देखैलैँ | प्रभुहे देख्के चेलाहुँक्रे गजब खुशी होगिलैँ |
\v 21 तब् येशू ओइन्हे फेनदोस्रे कलाँ, “तुहुरिन्हे शान्ति! जसिके बाबा महिन्हे पठाइल, ओस्तेके मै फेन तुहुरिन्हे पथैथुँ |”
\v 22 तब् अतरा कहिके उहाँ ओइनकेमे साँस फूँकके कलाँ, “पवित्र आत्मा लेऊ |
\v 23 जेकर पाप तुहुरे क्षमा करथो, ओइन्हे क्षमा हुईट, और जेकर पाप तुहुरे क्षमा नै करथो क्षमा नै हुई |
\s येशू थोमक थेन देखा परलक
\p
\v 24 येशू अइलैँ ते बाह्र जहनमेसे एकथो, दिदुमस कना थोमा भर, ओइनके सँग नै रहे |
\v 25 तबेकमारे औरे चेलाहुँक्रे उहिन्हे कलाँ, “हम्रे प्रभुहे देख्ली |” पर उ ओइन्हे कहल, “जबसम मै हुँकार हाँथेमनिक किल्लनके दोब नै देखम, और किल्लनके दोबमे मोरिक अंग्री नै जँकैम, हुँकार कोखामे मोरिक हाँथ नै दारम, तबसम मै विश्वास नै करम |”
\v 26 आठ दिन पाछे हुँकार चेलाहुँक्रे घरक भित्रे रहिँत | थोमा फेन ओइनेके सँग रहे | दवार बन्द रहिँत, पर येशू भित्तर आगिलैँ, और बिच्चेम ठरह्याके कलाँ, “तुहुरिन्हे शान्ति!”
\v 27 तब् ऊ थोमाहे कलाँ, “तोहाँरिक अंग्री यहाँ धारो, और मोरिक हाँथहुँक्रीहिनहे हेरो | तोहाँरिक हाँथ नानके मोरिक कोखामे दारो | शंका ना करो, पर विश्वासी होऊ |”
\v 28 थोमा हुँकिनहे कहल, “मोरिक प्रभु, और मोरिक परमेश्वर!”
\v 29 येशू उहिन्हे कलाँ, “तुँ महिन्हे देख्लक वरसे मोरिकमे विश्वास करलो? धन्य हुँइत ओइने, जे महिन्हे नै देखल हो, तभुन महिन्हे विश्वास करथाँ |”
\s यी किताबके उद्देश्य
\p
\v 30 येशू आउर बहुत्ते चिन्हा चेलनके आघे करलैँ, जोन यी किताबमे नै लिखल हुँइत |
\v 31 पर यी लिखल बा, कि तुहुरे येशू परमेश्वरके छावा, ख्रीष्ट हुइतैँ कहिके विश्वास करो, और विश्वासद्वारा हुँकार नाउँमे तुहुरे जीवन पाई सेको |
\c 21
\s येशू सातथो चेलनके थेन देखा परलक
\p
\v 1 ओकर पाछे चेलनके थेन तिबेरियास समुन्दरके आँरितिर येशू फेनदोस्रे अपनहे देखैलैँ | ऊ अपनहे असिके देखैलैँ:
\v 2 सिमोन पत्रुस, दिदुमस कना थोमा, गालीलके काना नगरके नथानेल, जब्दियक दुइथो छावाहुँक्रे और हुँकार चेलनमेसे आउर दुई जाने एक्केसँग रहिँत |
\v 3 सिमोन पत्रुस ओइन्हे कहल, “मै मच्छी मारे जाईतुँ |” ओइने उहिन्हे कलाँ, “हम्रे फेन तोहाँरिक सँग अइबी |” ओइने जाके लाउमे चहुँरलैँ, पर उ रात ओइने कुछु नै पकरलैँ |
\v 4 बेहान हुई लागल रहे, येशू आँरितिर ठरह्यागैलैँ | पर चेलाहुँक्रे ऊ येशूए हुइतैँ कहिके नै चिहिन्लैँ |
\v 5 येशू ओइन्हे कलाँ, “लरको, तुहुरिनके थेन कुछु खैना बा?” ओइने हुँकिनहे उत्तर देलैँ, “नै हो |”
\v 6 ऊ ओइन्हे कलाँ, “जाल लाउक दाहिन ओहोँर फेँकाऊ तब् भेटैबो | तब् ओइने जाल फेकैलैँ, और मच्छिनके बहुत तायतके कारण ओइने जाल ताने नै सेक्लैँ |
\v 7 जिहिहे येशू प्रेम करिँत् वहे चेला पत्रुसहे कहल, “ऊ ते प्रभु पो हुँइत |” "ऊ प्रभु हुँइत” कना सुनके सिमोन पत्रुस अपन बाहिरी लुग्गा कर्हिऊँमे लपेटल, काकरेकी उ लुग्गा खोलल रहे, और समुन्दरमे कुदुकगिल |
\v 8 आउर चेलाहुँक्रे लाउमे बैठके जाल तन्ति अइलैँ | ओइने आँरितिरसे दूर नै होके, पर लगभग सौ मिटर जतरासम रहिँत |
\v 9 जब ओइने आँरितिर उतरलैँ, तब् ओइने आगीक अंगठामे मच्छी धारल और रोटी देख्लैँ |
\v 10 येशू ओइन्हे कलाँ, “तुहुरिनके भर्खर पक्रल मच्छिनमेसे थोरचुन नानो |”
\v 11 तब् सिमोन पत्रुस लाउमे चहुँरके एक सौ त्रिपन्नथो भारी-भारी मच्छिनसे भरल जाल धिकवामे तानके नानल, पर अतरा धेउर रहलमे फेन जाल नै फाटल |
\v 12 येशू ओइन्हे कलाँ, “आके खाऊ |” चेलनमेसे केऊ फेन अप्नी के हुईती?” कहिके पुँछ्ना हिम्मत नै करल, काकरेकी ओइने उहाँ प्रभु हुईताँ कहिके आग्गिहिँसे जानिँत |
\v 13 येशू अइलैँ और रोटी लेके ओइन्हे देलैँ, और ओस्तेहेँके मच्छी फेन देलैँ |
\v 14 मुअलमेसे जीत्ती होके सेक्के येशू चेलनके थेन देखैलक यी तेसरचो रहे |
\s पत्रुसहे येशूक अन्तिम आदेश
\p
\v 15 जब ओइने खाके सेक्लैँ, तब् येशू सिमोन पत्रुसहे कलाँ, “यूहन्नक छावा सिमोन, का तुँ महिन्हे यनसे धेउर प्रेम करथो?” उ हुँकिनहे कहल, “हाँ प्रभु, अप्नी जन्थी, मै अप्निहे माया करथुँ |” उहाँ उहिन्हे कलाँ, “मोरिक पथरुनहे खवाऊ |”
\v 16 उहाँ फेन दोसुरचो उहिन्हे कलाँ, “यूहन्नक छावा सिमोन, का तुँ महिन्हे प्रेम करथो? उ हुँकिनहे कहल, “हाँ प्रभु, अप्नी जन्थी, मै अप्निहे माया करथुँ |” उहाँ उहिन्हे कलाँ, “मोरिक भेँरीनके हेरचाह करो |”
\v 17 उहाँ उहिन्हे तेसरचो कलाँ, “यूहन्नक छावा सिमोन, का तुँ महिन्हे माया करथो |” पत्रुस दुखि होगिल, काकरेकी उहाँ तेसरचो उहिन्हे “का तुँ महिन्हे माया करथो?” कलाँ | उ हुँकिनहे काजल, “प्रभु, अप्नी सक्कु बात जन्थी | मै अप्निहे माया करथुँ कहिके अप्निहे पता बा |” येशू उहिन्हे कलाँ, “मोरिक भेँरीनहे खवाऊ |
\v 18 जात्तिके, मै तुहिन्हे कहतुँ, जब तुँ जवान रहो तुँ अप्निहीँ अपन पटुका कसो, और जहाँ मन लागे वहैँ जाऊ | पर जब तुँ बूर्हा जैबो, तब् तुँ अपन हाँथ पसारदेबो, और दोसर जाने तोहाँरिक पटुका बहान दिहिँ, और तुँ जहाँ जैना मन नै करबो वहैँ लैजाजैबो |”
\v 19 कोन मेरके मुके उ परमेश्वरके महिमा करी, वहे जनैती उहाँ यी कहल रहिँत | अतरा कहिके उहाँ उहिन्हे कलाँ, “मोरिक पाछे लागो |”
\s येशू और हुँकार गजब-प्रिय चेला
\p
\v 20 पत्रुस पाछे घुमके हेरल ते येशूक प्रेम करल चेला पाछेपाछे आइत देखल | यहे संझक बेरीजून हुँकार छातीमे टाँसके, “प्रभु, अप्निहे पक्रा देहुइया के हो?” कहिके पुँछल रहे |
\v 21 उहिन्हे देख्के पत्रुस येशूहे कहल, “प्रभु, हिँकार भर का हुई?”
\v 22 येशू पत्रुसहे कलाँ, “मै नै आइतसम उ अँस्यैती रहे कना मोरिक इच्छा रलेसे फेन तुहिन्हे का? तुँ मोरिक पाछे लागो |”
\v 23 तबेकमारे उ चेला नै मुई कना बात भैयनके बिच्चेम फैलगिल | येशू उ नै मुई कहिके नै कले रहिँत, पर “मै नै आइतसम उ अँस्यैती रहे कना मोरिक इच्छा रलेसे फेन तुहिन्हे का?” कहल रहिँत |
\v 24 यी वहे चेला हो, जे यी बातके विषयमे गवाही देहत, और यी बात लिखल बा, और हम्रे जन्थी कि ओकर गवाही सच्चा बा |
\v 25 येशू आउर फेन बहुत्ते काम करलैँ | ओइनमेसे प्रत्येकके विषयमे लिखना हो कलेसे, महिन्हे असिन लागत, कि ओइनके विषयमे लिखल किताबहुँक्रे संसारेभर फेन नै अँटैना रहे |
