\id LUK - Devgarhia New Testament
\ide UTF-8
\rem Copyright Information: Creative Commons Attribution-ShareAlike 4.0 License
\h लूकक लिखल सुसमाचार
\toc1 लूकक लिखल सुसमाचार
\toc2 लूका
\mt1 Luke
\mt1 लूका
\c 1
\s भूमिका
\p
\v 1 हमार बिच्चेम होके पूरा हुइल घटनाके विवरण जम्मा करना काम बहुत जाने अपन हाँथेम लेहल बताँ
\v 2 ओइने जे सुरुसे वचनके प्रत्यक्ष गवाही और सेवकहुँकरे रहिँत, ओइने यी बात हम्रिहिन्हे सोपदेनैँ |
\v 3 माननीय थियोफिलस, मै शुरुसे सावधानिके संगे सक्कु चिजके खोजी करतुँ और अप्निक लग एकथो क्रम अनुसारके विवरण लिखना मजा लागल |
\v 4 ताकी अप्निहे जनाइल विषयहुँक्रीहिनके सत्यता अप्निहे पता होए |
\s बप्तिस्मा देहुइया यूहन्नक जन्मक भविष्यवाणी
\p
\v 5 यहूदियाके रज्वा, हेरोदके पालम, अबियाके दलके जकरिया नाउँ हुइल एकथो पूजाहारी रहे | ओकर जन्नी हारून-वंशक रहिन | ओकर नाउँ एलिशिबा रहे |
\v 6 ऊ दुनु परमेश्वरके आघे धर्मी रहिँत, और परमप्रभुके सक्कु आज्ञा और धार्मिक-विधानमे निर्दोष होके नेगित |
\v 7 पर ओइनके कुछु सन्तान नै रहिन | काकरेकी एलिशिबा बाँझी रहिन, और ऊ दुनुजहनके उमेर गैगिल रहिन |
\v 8 जब जकरिया परमेश्वरके लग्घे अपन समूहके पालम पूजाहारी काम करत रहे,
\v 9 तब् पूजाहारीके सेवाके चलन अनुसार चिठ्ठा दारेबेर परमप्रभुके मन्दिर भित्तर पैठके धुप बर्ना काम जकरियाहे परल |
\v 10 धूप बारेबेर मनैनके सक्कु भिर बाहेर प्रार्थना करत रहिँत |
\v 11 परमप्रभुक एकथो स्वर्गदूत धूप-वेदीक दाहिनवर थर्हयाइल देखल |
\v 12 जब जकरिया उहिहे देख्के भ्रममे परल और डरले घब्रागैलाँ |
\v 13 पर दूत उहिहे कहल, ''ना डराऊ जकरिया काकरेकी तोरिक प्रार्थनक सुनुवाई हुईलबा | आब तोरिक जन्नी एलिशिबा तोरिक लग एकथो छावा पाई | और तैँ ओकर नाउँ यूहन्ना धारिँस |
\v 14 तुहिहे खुशी और आनन्द हुई और बहुत्यजे ओकर जन्ममे रमैही |
\v 15 काकरेकी ऊ परमप्रभुके आघे महान हुई | ऊ दाखमद्य और आउर केऊ फेन मद कबु नैपिई , और अपन दाईक गर्भमेसे ऊ पवित्र आत्मासे भरिपूर्ण हुई |
\v 16 ऊ इस्राएलके सन्तानमे बहुत्यजहन ओइनके परमप्रभु परमेश्वरवर घुमैही |
\v 17 ऊ अप्पने अग्रदूत जस्ते परमपरप्रभुके आघे-आघे जैहीँ | एलिया जैसिन ऊ फेन शक्ति सम्पन्न मनैया हुई | एलिया मे रहल जस्ते आत्मा ओकरमे फेन हुई | बाबा और छावा-छाई हुँक्रीहिनके बिचमे उहाँ शान्ति बना रखही | ओइने जे परमेश्वरके आज्ञापालन निकरथैँ ओइन्हे धार्मिक मनैनहे जस्ते सोच्नाहा बनैहिँ | परमप्रभुके आगमनके लग मनैनहे उहाँ तयार परहि |''
\v 18 तब् जकरिया दूतहे कहल, ''यी मै कसिक जानु? मै बुर्हागिनु और मोरिक जन्नीक उमेर फेन गैसेकल बा |"
\v 19 स्वर्गदूत उहिहे कहल, ''मै गब्रिएल हुईतुँ, मै परमेश्वरके साम्ने थरह्याईल रहम | तुहिसे बात करे और यी खुशीक समाचार सुनाई मै पठाइल हुईतुँ |
\v 20 जोन दिनसम यी बात पूरा नै हुईट सम तैँ लात रबे, और बोले नै सेक्बे, काकरे तैँ मोरिक वचनमे विश्वास नै करले, जोन वचन अपन समयमे पुरा हुई |"
\v 21 मनै जकरियाहे आसरा लागत रहिँत, और मन्दिरमे ढीला करत देख्के छक्क होगिलैँ |
\v 22 ओकर पाछे जकरिया बाहेर आईल, पर ऊ बोले नै सेक्ना हुइल रहे | ऊ उहे मनैनके आघे देखा किल पर सेक | तबे ओइने ऊ मन्दिर भित्तर कुछु दर्शन भेटाइल जस्ते चाल पाईल ऊ ओइनसे इशारा किल करत रहे और लत्वा जस्ते बैठल रहे |
\v 23 ओकर सेवाके दिन ओराइल पाछे ऊ अपन घर गैल |
\v 24 ओकर पाछे ओकर जन्नी एलिशिबा पैनाहाँ हुईलिन | और पाँच महिना सम् नुक्के बैठलिन और असिक कलिन,
\v 25 "मनैनके बिच्चेम मोरिक कलङ्क हटाईक लग आब परमप्रभु मोरिक उप्पर अईसिक कृपा करल बा |''
\s येशूक जन्मक भविष्यवाणी
\p
\v 26 छैठौँ महीनामे परमेश्वर गब्रिएल स्वर्गदूतहे गालीलके नासरत नाउँके शहरमे पठैलैँ |
\v 27 उहाँ एकथो कन्या लौवन्दिकठे गैल ओकर ठकौनी दाऊदके घरानामे योसेफ कना एकथो मनैयक संगे हुइल रहिँत | ऊ कन्याके नाउँ मरिएम रहे |
\v 28 स्वर्गदूत ओकरठे जाके कहल, ''हे कृपा पात्र, तुहिहे अभिबादन! परमप्रभु तोरे संगे बतैँ |"
\v 29 पर ऊ वहे बातसे गजब बिचल्लीत हुईल और यी कौन मेरिक अभिबादन हो कहिके मनमे सोचे लग्ली |
\v 30 स्वर्गदूत उहिहे कलाँ, ''नै डरा, मरियम काकरेकी तैँ परमेश्वरके कृपा पाईल बते |
\v 31 आप हेर तैँ गर्भधारण हुईबे और एकथो छावा जन्मैबे, और तैँ ओकर नाउँ येशू धारिँस |
\v 32 उहाँ महान हुइहीँ और परमप्रधानके पुत्र कहिजैहीँ, और परमप्रभु परमेश्वर हुँकिनहे हुँकार पुर्खा दाऊदके सिंहासन दिहीँ |
\v 33 उहाँ याकूबके वंशक उप्पर सदादिन राज्य करहिँ, और हुँकार राज्यक अन्त्य नै हुई |"
\v 34 मरियम स्वर्गदूतहे कहल, ''यी कसिक हुइसेकी, काकरेकी मै एकथो कन्या हुईतुँ |"
\v 35 स्वर्गदूत उहिहे जवाफ देके कहल ''पवित्र आत्मा तोरमे आई, और सर्वोच्चके शक्तिके छाहिँ तोरिक उप्पर परि | तबेकमारे जे जन्महीँ ऊ पवित्र या परमेश्वरके छावा कहिजैहीँ |
\v 36 हेरो तोरिक नातेदार एलिशिबा फेन ओकर बुह्राइल बेलामे छावा गर्भाधारण करल रहिँत | और जे बाँझी कहिगिल रहिँत, ऊ अब्बे छैठौँ महिनामे बती |
\v 37 काकरेकी परमेश्वरके लग कुछु फेन बात असम्भव नै हो |"
\v 38 और मरियम कली, ''हेरो, मै परमप्रभुके दासी, महिन्हे अप्निक वचन अनुसार हुईस |" तबे स्वर्गदूत ओइनसे बिदा हुइल |
\s मरियम और एलिशिबक भेट
\p
\v 39 वहे लगले मरियम तयार हुइली और यहूदिया गाउँक पहाडी शहरमे हतारमे गैली |
\v 40 और जकरियाके घरेम जाके एलिशिबाहे अभिबादन कर्ली |
\v 41 जब एलिशिबा मरियमके अभिवादन सुन्ली तबे ओकर गर्भमे बच्चा कुत्गल और एलिशिबा पवित्र आत्मासे भरिपूण होगिली,
\v 42 और एलिशिबा बराजोरसे कलिन, ''जन्निहुँक्रीहिनमेसे तैँ धन्य हुईते | और त्वा गर्भके फारा धन्यके हो |
\v 43 मोरिक उप्पर कसिक असिक कृपा हुइल कि मोरिक प्रभुके दाई मोरिक थेन अइली |
\v 44 काकरेकी हेरो, तोरिक अभिवादन मोरिक कानमे पर्तिकी बच्चा मोरिक गर्भमे | आनन्दले कुत्गल |
\v 45 ऊ धन्यकी हुईती | जे परमप्रभु उहीहे कहल बाट पूरा हुई कना विश्वास करजाईट |''
\s मरियमके स्तुतिगान
\p
\v 46 और मरियम कलिन, ''मोरिक प्राण परमप्रभुके गुण गान करत |
\v 47 और मोरिक आत्मा मोरिक मुक्तिदाता परमेश्वरमे रमाहत करत |
\v 48 काकरेकी ऊ अपन दासीक दीनतामे कृपा-दृष्टि करल बताँ, हेरो आबसे सक्कु पुस्ता महिन्हे धन्यके कहिहिँ |
\v 49 काकरेकी उहाँ जे शक्तिशाली बतै, उहाँ मोरिक लग महान काम करल बटै | हुँकार नाउँ पवित्र बा |
\v 50 हुँकार डर मनुईयनके उप्पर हुँकार कृपा पुस्तासे पुस्तासम्मे रहि |
\v 51 उहाँ अपन बाहुलीक सामर्थ्य प्रकट करल बता | उहाँ मनके भितरका कल्पनामे घमण्ड करुइयनहे छरप्रष्ट पारदेहल बता |
\v 52 "उहाँ शक्तिशालीहुँक्रीहिन्हे ओइनके सिंहासनमेसे हताइल बतै, और नम्रहुँक्रीहिन्हे उठाईल बतैँ |
\v 53 भुलाइलहुँक्रीहिन्हे उहाँ मजा चिजहुँक्रीहिनसे तृप्त पारल बतै | और धनीहुँकरे उहाँ खाली हाँथ पठाइल बतैँ |
\v 54 उहाँ अपन कृपा स्मरण करके अपन सेवक इस्राएलहे सहायता देहल बतैँ |
\v 55 और अपन पुर्खाहुँक्रीहिन्हे कहल जस्ते अब्राहाम और ओकर भावी सन्तानहे सदादिनके लग दया देखाइल बतैँ |''
\v 56 मरियम ओकर संगे प्राय तिन महिना बैठके अपन घर अईलिन |
\s बप्तिस्मा देहुइया यूहन्नक जन्म
\p
\v 57 आब एलिशिबाके पैना बेला आईल और ऊ एकथो छावा जन्मइली |
\v 58 परमप्रभु ओकर उप्पर हुँकार बरभारी अनुग्रह देखाइल बतैँ कना सुनके ओकर छिमेकीहुँक्रे और नातपातहुँक्रे ओइनके सँग रमैलैँ |
\v 59 आठौँ दिनमे बच्चाके खतना करे अइलैँ ओकर नाउँ ओकर बाबक नाउँ जस्ते जकरिया धरत रहिँत,
\v 60 पर ओकर दाई कलिन, ''नाई, ओकर नाउँ यूहन्ना धारे परल |''
\v 61 ओइने उहिन्हे कलाँ, ''तुहुरिनके नातपाँतमे असिन नाउँ हुइल केऊ नै हो |''
\v 62 और ओइने ओकर बाबहे इशारा कहिके पुच्छनैँ, ''अप्नी यकर नाउँ का धर चहबी?''
\v 63 ऊ एकथो लिखना पाटी मगाइल ''ओकर नाउँ यूहन्ना हो |'' कहिके लिख्देहल | ओइने सक्कु जन छक्क परगिलैँ |
\v 64 तुरुन्ते ओकर मु खुलगिल और ओकर बोली फुतगैलिस और ऊ परमेश्वरके प्रशंसा करे लागल |
\v 65 ओइनके सक्कु छिमेकीनमे डर आगिल | यहूदियक सक्कु पहाडी मुलुक भर यहे घटनाके चर्चा फैलगिल |
\v 66 यहे बात सुनुइयन सक्कुजे यी बच्चा पाछे कसिन हुई कहिके अपन मनमे सोचे लग्लैँ | काकरेकी परमप्रभुके बाहुली ओकर उप्पर रहे |
\s जकरियक गीत
\p
\v 67 ओकर बाबा जकरिया आत्मासे भरके अगमवाणी बोले लागल,
\v 68 "इस्राएलके परमप्रभु, परमेश्वरके प्रशंसा हुईस, काकरेकी उहाँ अउइया बताँ | और अपन मनैयन उद्दार दिहुइया बतैँ |
\v 69 उहाँ हमार लग अपन दास दाऊदके वंशमे एकथो शक्तिशाली मुक्तिदाता थरह्वा देहक लग बतैँ,
\v 70 जैसिक उहाँ प्राचीन कालसे अपन पवित्र अगमवक्ताहुँक्रीहिनके मुहसे बोल्लाँ,
\v 71 कि हमार शत्रुनसे और हम्रिहिनहे घृणा करुइयन सक्कु जहनके हाँथसे हम्रे उद्दार पाई-
\v 72 उहाँ हमार पुर्खनहे दया देखाइक लग, और अपन पवित्र करार स्मरण करक लग,
\v 73 जोन शपथ उहाँ हमार पुर्खा अब्राहामसे खाईल रहिँत,
\v 74 कि हम्रे हमार शत्रुनके हाँथेमसे मुक्ति पाई और बिना डरैले
\v 75 हमार सक्कु जीवनभर पवित्रता और धार्मिकतासे हुँकारे सामने हुँकार सेवा कर पाई
\v 76 हे लौँदा, तैँ सर्वोच्चके अगमवक्त्ता कलाँ, काकरेकी तैँ प्रभुके आगे-आगे हुँकार मार्ग तयार करे जैबे,
\v 77 हुँकार जातहे पाप-क्षमाद्वारा मुक्तिक ज्ञान प्रदान करक लग,
\v 78 हमार परमेश्वरके कोमल कृपाके कारण, स्वर्गसे बेहानके ज्योति हमार उप्पर परी,
\v 79 और अंधारमे और मृत्युक छाहिँमे बैथुइयनहे ज्योति मिली, और हमार पौली शान्तिक डगर ओहोँर नेगैहीँ |"
\v 80 और बालक यूहन्ना बहर्ती  और आत्मामे बल्गर हुईती गैल, और इस्राएलीहुँक्रीहिनके थेन खुल्ला रुपमे देखा नै परतसम ऊ  उजाड़-ठाउँमे बैठल |
\c 2
\s येशूक जन्म
\p
\v 1 वहे दिनमे कैसर अगस्टसमे ओइनके सारा साम्राज्यमे जनगणना लेहो कहिके हुकुम करल |
\v 2 कुरेनियस सिरियाके हाकिमके बेला यी सुरुक चोटिक जनगणना रहे
\v 3 सक्कु जाने नाउँ दर्ता कराई अपन-अपन शहर गैलाँ |
\v 4 योसेफ फेन गालीलके नासरत वरसे यहूदियाके बेथलेहेम कना दाऊदके शहरमे गैल, काकरेकी वहे दाऊदके नातपाँत और खान्दानके रहे |
\v 5 नाउँ दर्ता कराई ऊ अपन संगे रहल ठकौनी हुइल मरियमहे संगे लेके गैल | मरियम गर्भवती रहे |
\v 6 ओइने वहाँ रहल बेला गैलाँ | मरियमके बच्चा जन्मैना बेला आइल |
\v 7 ऊ अपन बरका छावा जन्मैली और उहिन्हे लुग्गामे लत्पटाके डोँरवामे ढरली काकरेकी ओइनके लग कोठामे ठाउँ नै रहे |
\s गोठालाहुँक्रे और स्वर्गदूतहुँक्रे
\p
\v 8 वहे इलाकामे गोठालाहुँक्रे रहिँत, जे चउरमे बैठके रातके अपन बगालके अख्वारी करिँत् |"
\v 9 प्रभुके एकथो स्वर्गदूत ओइनके वहाँ देखा परल और प्रभुके तेज ओइनके आँजर पाँजर चम्कल, और ओइने गजब डराइगैनै |
\v 10 तबे स्वर्गदूत ओइन्हे कहल, ''ना डराऊ, काकरेकी हेरो मै तुहुरिन्हे बड़ा आनन्दके सुसमाचार सुनैम, जोन सक्कु मनैनके लग हुई |
\v 11 आज दाऊदके शहमे तुहुरिनके लग एकथो मुक्तिदातक जन्म हुइल बा, जोन ख्रीष्ट प्रभू हुईतैँ |
\v 12 तुहुरिनके लग चिन्हा भर यी हुईः तुहुरे एकथो बच्चाहे लुग्गामे बेँह्रल और डोँरवामे सुतैती रहल भेटैबो |"
\v 13 तब् एकफाले वहे स्वर्गदूतके संगे स्वर्गीय सेनाके एकथो समूह देखा परल | परमेश्वरके स्तुती करती, ओइने कलाँ,
\v 14 "सर्वोच्चमे परमेश्वरहे महिमा, और पृथ्वीक जोन मनैनसे उहाँ खुशी बतैँ, ओइन्हे शान्ति"
\v 15 जब स्वर्गदूतहुँक्रे ओइनसे छुट्टी होके स्वर्गमे गिलैँ तबे गोठालाहुँक्रे आपसमे कलाँ, ''आऊ, हम्रे बेथलेहेम सम जाई, और वहाँ घटल यी घटना और परमप्रभु हम्रिहिन बताईल बात जाके हेरी |"
\v 16 ओइने हड्बदैती गैलैँ, और मरियम और योसेफ दुनु जहन, और बच्चाहे भर डोँरवामे सुट्टी रहल भेटैलैँ |
\v 17 जब ओइने यी देख्लैँ तबे यी वच्चक बारेमे ज्या बात ओइन्हे कहल रहे वहे ओइने बतादेलैँ |
\v 18 गोठालनहे बताईल बात सुनुईयन सक्कु आश्चर्यचकित हुई गैलैँ|
\v 19 और मरियम यी सक्कु बात सोच्ती मनमे धरली |
\v 20 जैसिन ओइन्हे कहल रहे ओस्टेहेक सक्कु बात सुनल और देखल वरसे, परमेश्वरके महिमा और स्तुति करती गोठालाहुँक्रे गैलैँ |"
\s मन्दिरमे येशूक अर्पण
\p
\v 21 आठौँ दिनमे बच्चक खतना करेबेर हुँकार नाउँ येशू धरलैँ, जोन नाउँ उहाँ गर्भमे अईना से आघे स्वर्गदूत देहल रहिँत |
\v 22 मोशक व्यवस्था अनुसार ओइनके शुद्ध हुइना समय पुरा हुईलक वरसे ओइने हुँकिनहे परमप्रभुके लग्गे समर्पण करक लग यरुशलेममे नन्लैँ|
\v 23 जैसिन परम्प्रभुके व्यवस्थामे लिखल बा, "शुरुक जन्मल जेफे बरका चाही परमप्रभुकेलाक पवित्र कहिजाई |"
\v 24 और ''एक जोरा ढुकुर और परिउनक दुइथो बच्चा" कहिके परमप्रभुके व्यवस्थामे कहल जस्ते ओइने बलि चह्राई अईलैँ |
\v 25 यरुशलेममे शिमियोन नाउँ रहल एकथो मनैया रहे | वहे इस्राएलके सान्त्वनाके आशा करुइया धर्मी वो भक्त रहे, और पवित्र आत्मा ओकर उप्पर रहे |
\v 26 ''परमप्रभुके ख्रीष्टहे नै देखतसम तैँ नै मुबे'' कहिके प्रकाश वहे पवित्र आत्मासे पाइल रहे |
\v 27 उहे पवित्र आत्माके प्रेरणामे मन्दिरके भित्तर आइल | जब दाई-बाबा बालक येशूहे हुँकार लग व्यवस्था अनुसारके बिधि करक लग मन्दिरके भित्तर नन्लाँ,
\v 28 तबे वहे हुँकिनहे अपन कोनामे लेहल और परमेश्वरहे धन्यवाद देके कहल,
\s शिमियोनके स्तुति
\p
\v 29 "आब हे परमप्रभु अपन वचन अनुसार अप्नी अपन दासहे शान्तिसे बिदा दैदेऊ |
\v 30 काकरेकी मोरिक आँखी अप्निक उद्दार देखल बा,
\v 31 जोन अप्नी सक्कु मनैनके आघे तयार करल बटी बाती,
\v 32 अन्यजातिनहे प्रकाशके लग ज्योति और अप्निक जाति इस्राएलहे महिमाके लग ज्योति |''
\v 33 और हुँकार बाबा और दाई हुँकार बारेमे बोलल बाटमे छक्क परगिल |
\v 34 शिमियोन ओइन्हे आशीर्वाद देलैँ, और हुँकार दाई मरियमहे कलाँ, ''हेरो, यी बच्चा इस्राएलमे बहुत्तेनके पटन और उत्थानके लग और बहुत जहनसे बिरोधमे बोल्ना एकथो चिन्हाके लग नियुक्त कैगिल बा,
\v 35 ताकि बहुत्ते हृदयक बिचार प्रकट हुईस | और तरवाल तोरिक अपन हृदय फेन छेडजाई |''
\v 36 आशेरके खान्दानमे फनुसलके छाई हन्ना नाउक एकथो बुह्राइल अगमवादी रही जे कन्या अवस्थामे भोज कहिके सात बर्ष किल थरवक संगे बैठल रहिँत |
\v 37 और विधवा रहिके ऊ चौरासी वर्ष पुगल रहिँत | ऊ मन्दिर नै छोरत रहिँत पर उपवास और प्रार्थनाके संगे रातदिन उपासना करत रहिँत |
\v 38 वहे बेला उ आके परमेश्वरहे धन्यवाद देली, और यरुशलेममे उद्दारके प्रतीक्षा करुईया सक्कु जहनहे बच्चक बारेमे कलिन |
\v 39 जब ओइने परमप्रभुके व्यवस्था अनुसार सक्कु काम कहिके ओरैलैँ, तब् ओइने गालीलके अपन शहर नासरतमे घुम्नैँ |
\v 40 बालक  दिमाकसे भरीपूर्ण होके बहर्ती  और बल्गर हुईती गैलैँ और परमेश्वरके अनुग्रह हुँकार उप्पर रहे |
\s मन्दिरमे बालक येशू
\p
\v 41 हुँकार दाई-बाबा निस्तार-तिहुवार प्रत्येक बर्ष यरुशलेममे जाईत रहिँत |
\v 42 जब येशू बाह्र बर्षमे रहे, तबे उहाँहुँक्रे चाडके रीती अनुसार यरुशलेममे गैलैँ |
\v 43 चाडके दिन ओराइल पाछे ओइने आइबेर बच्चा येशू यरुसलेममे रहिगिल | यी चाही ओकर दाई बाबा पता नै पैलिन |
\v 44 उहाँ यात्रा करुइयनके समूहमे हुइहीँ कहिके ओइने एक दिनके डगरमे गैलैँ | हुँकिनहे ओइने नातेदार और चिन्हल जानलके बिचमे खोज्लैं,
\v 45 पर नै भेटाके ओइने हुँकिनहे खोज्ती फेन यरुशलेममे अईलैँ |
\v 46 तीन दिन पाछे ओइने हुँकिनहे मन्दिरके शिक्षकहुँक्रीहिनके बिच्चेम बैठके ओइनके बात सुन्ती ओइन्हे प्रश्न पुँछ्ती भेटैलैँ |
\v 47 सुनुईयन सक्कुजे हुँकिनहे समझ- शक्ति और हुँकार उत्तरमे छक्क परत रहिँत |
\v 48 हुँकिनहे देख्के हुँकार दाई-बाबा अचम्म होगीलै, और हुँकार दाई कलिन, ''छावा, तैँ हम्रिहिनहे यी का कराईते? हेर तोरिक बाबा और मै हैरान होके तुहिन्हे खोज्ती रही |"
\v 49 उहाँ ओइन्हे कलाँ, ''तुहुरे महिन्हे काकरे खोजतो? का मै अपन बाबक घरेम हुई परत कहिके अप्निन्हे पता नै रहे?"
\v 50 और उहाँ ओइन्हे कहल बात ओइने नै बुझ्लैँ |
\v 51 तबे उहाँ ओइनके संगे नासरत गैलैँ, और ओइनके अधीनमे होके बैठ्लैँ | हुँकार दाई यी सक्कु बात अपन मनमे धरलिन
\v 52 "और येशू बुद्धिमे, धेँगाईमे और परमेश्वर और मनैनके अनुग्रहमे बहरती गैलाँ |
\c 3
\s बप्तिस्मा देहुइया यूहन्ना
\r (मत्ती ३:१-१२, मर्कूस १:१-१८, यूहन्ना १:१९-२८)
\p
\v 1 कैसर तिबेरिअसके शासनकालके पन्ध्रौँ वर्षमे पन्तियस पिलातस यहूदियाके हाकिम रहे | वहे समयमे हेरोद गालीलके शासक रहे, और ओकर भैया फिलिप इतुरिया और त्राखोनितिसके शासक रहे |
\v 2 हन्नास और कैयाफाके प्रधान पुजाहारी गिरिके समयमे परमेश्वरके वचन उजाड़-स्थानमे जकरियाके छावा यूहन्नक थेन आइल |
\v 3 ऊ पाप-क्षमक लग पश्चात्तापके बप्तिस्मा प्रचार करती यर्दन लदियक आँजर पाँजरके सक्कु इलाका हुईती आइल |
\v 4 यशैया अगमवक्त्ताके वचनके पुस्तकमे असिक लिखल बा, ''उजाड़-ठाउँमे एकथो चिल्लुइयक बोली, परमप्रभुक डगर तयार पारो , हुँकार डगर सोझ बनाऊ |
\v 5 हरेक घाटी भरजाई और प्रत्येक पहाड और प्रत्येक पख्वा बराबर कैजाई | और तेँर बाङ्ग सोझ हुईजाई,
\v 6 और सक्कु प्राणी परमेश्वरके मुक्ति देखुइया बतैँ |"
\v 7 तबेकमारे ओइन सँग बप्तिस्मा लेहे अउईया भीड़हे ऊ कलाँ, “ए सँप्वक लरको, अइति रहल क्रोधसे भागग लग के तुहुरिन्हे चेतावनी देहल?
\v 8 तबेकमारे पश्चात्ताप सोहैना फारा फराऊ, और तुहुरे अप्निहीँ 'हमार बाबा अब्राहाम हो' कहे पाछे ना परो, काकरेकी मै तुहुरिन्हे कहतुँ, परमेश्वर यी पथरामेसे अब्राहामके लग लरका सृजाई सेक्थाँ |
\v 9 अब्बे रुख्वक जरिमे कुर्हार परसेकल बा | तबेकमारे मजा फारा नै फरैना हरेक रुख्वा काटके ढलाजाई, और आगीमे फेँकाजाई |
\v 10 मनैहुँक्रे यूहन्नाहे पुछ्लैँ, ''असीन हो कलेसे हम्रे का करी?"
\v 11 ऊ ओइन्हे जवाफ देहल, "जेकर ठेन दुईथो दौरा बा ऊ नै रहुइयनहे एकथो देहे, और जेकरथे खैना चीज बा उ फेन वस्तेहेक करी |”
\v 12 कर उठुईयन फेन बप्तिस्मा लेहे अइलैँ, और उहिहे पूँछल, "गुरुज्यू हम्रे का-का करी?"
\v 13 ऊ ओइन्हे कहल, ''तुहुरिन्हे कहल अनुसारसे धेउर ना लेहो |''
\v 14 सिपाही फेन पुछ्लैँ, ''हम्रे फेन का करी?'' ऊ ओइने कहल, "किहुहे फेन अत्याचार कहिके और झुट आरोप लगाके नालुतो | अपन तलबमे सन्तुष्ट रहो |"
\v 15 जब मनैयन प्रतिक्षा करत रहिँत और सक्कु जाने अपन मनमे यूहन्नाके बिषयमे शायद यहे ख्रीष्ट हुईतैँ कि कहिके सोँचत रहिँत,
\v 16 तब् यूहन्ना ऊ सक्कु जहन जवाफ देहल, ''मै तुहुरिन्हे पानीसे बप्तिस्मा देथुँ, पर एकथो महिन्से शक्तिशाली आइतैँ, जेकर जुत्ताके फिता खोल्ना लायकके मै नै हुईतुँ | उहाँ तुहुरिन्हे पवित्र आत्मा और आगीसे बप्तिस्मा दिहीँ |
\v 17 फत्कना सुप्पा हुँकार हाँथेम बा, और ऊ अपन खरहीहे पूरा सफा करहिँ, और अपन गोहूँ अपन देहरीमे कुरह्यैहीँ, पर भूसा जतरा भर नै बुट्ना आगीमे जरादिहीँ |"
\v 18 असिक और बहुते अर्ति अनुसार शिक्षा देके यूहन्ना मनैनहे सुसमाचार प्रचार करल |
\v 19 पर शासक हेरोद अपन भैयक जन्नी हेरोदियासहे धरलक ओहोँरसे और ओकर करल सक्कु दुष्कर्मक लग  यूहन्ना उहिन्हे दाँटल रहे |
\v 20 यूहन्नाहे झ्यालखानामे दारके उ दुष्कर्मक उप्पर और एकथो दुष्कर्म थपल |
\s येशूक बप्तिस्मा
\r (मत्ती ३:१३-१७, मर्कूस १:९-११)
\p
\v 21 जब सक्कु मनै बप्तिसमा लेलाँ, और येशू फेन बप्तिस्मा लेके प्रार्थना करत रहिँत, तब् स्वर्ग उघरगिल,
\v 22 और पवित्र आत्मा शारीरिक रुपमे ढुकुर जैसिन हुँकार उप्पर उतरल | और स्वर्गमेसे असिन एकथो आवाज आइल, ''तैँ मोरिक प्यारो छावा हुईते, तुहिन्से मै खुशी बतुँ |"
\s येशूक वंशावली
\r (मत्ती १:१-१७)
\p
\v 23 येशू अपन सेवाके काम शुरु करेबेर उहाँ लगभग तीस वर्षक रहिँत | मनै उहाँ योसेफके छावा हुँइत कहिके कहिँत | योसेफ एलिक छावा रहे,
\v 24 एली मत्तातके छावा, मत्तात लेबीके छावा, लेबी मल्कीके छावा, मल्की यान्नाके छावा, यान्ना योसेफके छावा,
\v 25 "योसेफ मत्ताथियासके छावा, मत्ताथियास आमोसके छावा, आमोस नहूमके छावा, नहूम इसलीके छावा, इसली नग्गैके छावा,
\v 26 नग्गै माथके छावा, माथ मत्ताथियासके छावा, मत्ताथियास सेमैनके छावा, सेमैन योसेखके छावा, योसेख योदाके छावा,
\v 27 योदा योआननके छावा, योआनन रेसाके छावा, रेसा यरुबाबेलके छावा, यरुबाबेल शालतिएलके छावा शालतिएल नेरिकक छावा,
\v 28 नेरी मल्कीके छावा, मल्की अद्दिकाके छावा, अद्दी कोसामके छावा, कोसाम एलमादमके छावा, एलमादम एरके छावा,
\v 29 एर यहोशूक छावा, यहोशू एलिएजके छावा, एलिएजर योरीमके छावा, योरीम मत्तातके छावा मत्तात लेबिक छावा
\v 30 लेवी सिमियोनके छावा शिमियोन यहूदाके छावा, यहूदा योसेफके छावा, योसेफ योनानके छावा, योनान एल्याकीमके छावा,
\v 31 एल्याकीम मलेयाके छावा, मलेआ मिन्नाके छावा, मिन्ना मत्ताथाके छावा, मत्ताथाका नातानके छावा, नातान दाऊदके छावा,
\v 32 दाऊद यिशैक छावा, यिशै ओवेदके छावा, ओवेद बोअजके छावा, बोअज सल्मोनके छावा, सल्मोन नहशोनके छावा,
\v 33 नहशोन अम्मिनादाबके छावा, अम्मिनादाब आरामके छावा, आराम हेस्रोन फारेसके छावा, फारेस यहूदाके छावा,
\v 34 यहूदा याकूबके छावा, याकूब इसहाकके छावा, इसहाक अब्राहामके छावा, अब्राहाम तेरहके छावा, तेरह नाहोर के छावा,
\v 35 नाहोर सरुगके छावा, सरुग रऊके छावा, रऊ पेलेगक छावा, पेलेग एबेरके छावा, एबेर शेलहके छावा,
\v 36 शेलह केनानके छावा, केनान अर्पक्षदके छावा, अर्पक्षद शेमके छावा, शेम नोआके छावा, नोआ लेमेखके छावा,
\v 37 लेमेख मतूशेलहके छावा, मतूशेलह हनोक के छावा, हनोक येरेदके छावा, येरेद महलालेलके छावा, महलालेल केनानके छावा,
\v 38 केनान एनोशके छावा, एनोश शेतके छावा, शेत आदमके छावा, आदम परमेश्वरके छावा रहे |
\c 4
\s येशूक परीक्षा
\r (मत्ती ४:१-११, मर्कूस १:१२-१३)
\p
\v 1 येशू पवित्र आत्मासे परिपुण होके यर्दनसे घुम्लैँ, और आत्मा हुँकिनहे उजाड़-ठाउँमे लैगिल
\v 2 और चालीस दिनसम उजाड़-ठाउँमे दियाबलससे उहाँ परीक्षित हुइलैँ | ऊ दिनमे उहाँ कुछु नै खैलाँ, और चालीस दिन ओराइल ते उहाँ भुखागीलैँ |
\v 3 तब् दियाबलस हुँकिनहे कहल, ''अप्नी परमेश्वरके छावा हुइती कलेसे यी पत्थरहे आज्ञा करी, और ऊ रोटी बने |''
\v 4 येशू उहिहे जवाफ देलैँ, ''लिखल बा मनै रोटीसे किल जीवित नै रथाँ |"
\v 5 ऊ हुँकिनहे एकथो उच्च ठाँउमे लैजाके एक्के घरीमे संसारके सक्कु राज्य देखाइल |
\v 6 दियाबलस हुँकिनहे कहल, ''मै यी सक्कु अधिकार और यकर गौरव अप्निहे  देबुँ, काकरेकी यी सक्कु महिन्हे  सौँपगिल बा, और मै जिही चहथुँ उहिहे देथुँ |
\v 7 अप्नी  महिन्हे  दण्डवत् कर्बी  कलेसे यी सक्कु अप्निक  होजाई |''
\v 8 येशू उहिहे जवाफ देलैँ, ''लिखल बा, 'तैँ परमप्रभु अपन परमेश्वरके दण्डवत् करिस और हुँकार किल सेवा करिस |"
\v 9 तब् ऊ हुँकिनहे यरुशलेममे लैजाके मन्दिरके टुप्पामे धारल, और हुँकिनहे कहल, ''अप्नी परमेश्वरके छावा हुइती कलेसे यहाँसे कुदुक जाई |
\v 10 काकरेकी लिखल बा, 'उहाँ तुहिन्हे बचाइक लग अपन स्वर्गदूतहे आज्ञा करहीँ,'
\v 11 और 'ओइने तुहिन्हे हाँथ-हाँथे थम्हिँ, नै ते तोहाँरिक गोरा पथ्रामे लरजाई' |"
\v 12 येशू उहिहे जवाफ देहल, "असिक कहल बा, 'तैँ अपन परमप्रभु परमेश्वरके परीक्षा नै करिस' |"
\v 13 दियाबलस हुँकिनहे सक्कु परीक्षा करके पाछे अनुकुल समय नै आइत सम् हुँकिनहे छोरके चलगिल |
\v 14 येशू पवित्र आत्माके शक्तिमे गालीलमे घुम्लैँ, और हुँकार बारेमे आँजर पाँजरके सुक्कु ठाँउमे फैलगिल |
\v 15 उहाँ सभाघरमे शिक्षा देहे लग्लैँ, और सक्कुजे हुँकार प्रशंसा करत रहिँत |
\v 16 उहाँ नासरतमे अईलैँ, जहाँ उहाँ हुर्कल रहिँत | उहाँ अपन आदत अनुसार शबाथ-दिनमे सभाघरमे गैलैँ, और पह्रक लग उठ्लैँ |
\v 17 हुँकिनहे यशैया अगमवक्त्ताके पुस्तक देलैँ | उहाँ ऊ पुस्तक निकरलैँ, और यी बात लिखल खण्ड निकरलैँ,
\v 18 "परम्प्रभुके आत्मा मोरिक उप्पर बा काकरेकी गरीबहुँक्रीहिनहे सुसमाचार सुनाईक लग उहाँ महिन्हे अभिषेक करल बतैँ | कैदीनहे छुटकारा कराइक लग और आँधरहुँक्रीहिन्हे दृष्टि देहे, थिचोमिचोमे परलहे स्वतन्त्र कराइक लग,
\v 19 और परमप्रभुक प्रशन्नताके बर्ष घोषणा करक लग उहाँ महिन्हे पठैलैँ |''
\v 20 उहाँ किताब बन्द करलैँ, और एकथो सेवकहे देके उहाँ बैठ्लैँ | सभाघरमे रहल सक्कु जहनके नजर हुँकार उप्पर अइलिन |"
\v 21 तबे उहाँ ओइनेहेँ कलाँ, ''आज धर्मशास्त्रके यी वचन तुहुरे सुन्ती-सुन्ती पुरा हुइगिलबा |''
\v 22 सक्कुजे हुँकार सराहना करलैँ, और ओइने कलाँ, ''यी योसेफके छावा नै हुईतैँ?"
\v 23 उहाँ ओइन्हे कलाँ, ''नि सन्देह, तुहुरे महिन यी उखान कहक लग बातो, 'ए बैद्य अपनहे अप्निहीँ मजा करो कफर्नहुममे तुहुरे ज्या जतरा करलो कहिके हम्रे सुनल रही | वहे यहाँ अपन शहरमेफे करो |"
\v 24 और उहाँ कलाँ, ''जात्तिके मै तुहुरिन्हे कहतुँ, कोनो फेन अगमवक्ताहे ओइनके अपन देशमे स्वागत नै रहत |
\v 25 पर वास्तबमे मै तुहिन्हे कहतुँ इस्राएलमे एलिया के समयमे बहुत्ते बिद्वान रहिँत, वहे बेला जब साढ़े तिस वर्ष बर्षात रुकल यहाँ समकी सारा देशमे गजब भारी अनिकाल आईल रहे |
\v 26 पर एलिया सिदोन देशके सरपटमे रहल एकथो बिधवा थेन किल पठाइल और केक्रो थेन नैपठाइल |
\v 27 एलीशा अगमवक्ताके पालामे इस्राएलमे बहुत कुष्ठरोगी रलेसे फेन सिरियाली नामान किल चोख्वागैलस, औरे केऊ फेन नै चोख्वागैलाँ |"
\v 28 यी बात सुनके सभाघरमे रहल सक्कु जाने रिसलेके चुर होगिलैँ |
\v 29 ओइने उठ्लैँ और हुँकिनहे शहरसे बाहेर निकारके जोन पहाडमे ओइनके शहर बनाइल रहिँत ओक्रेहेक तुप्पामे लैजाके हुँकिनहे तरे गिराइक लग रहिँत |
\v 30 पर उहाँ ओइनके बिच्चेमेसे छिरके चलगिलैँ |
\s भूतवा लागल मनैया
\r (मर्कूस १:२१-२८)
\p
\v 31 उहाँ गालीलके एकथो शहर कफर्नहुममे अइलैँ | शबाथ दिनमे उहाँ ओइन्हे शिक्षा देहत रहिँत |
\v 32 ओइने हुँकार शिक्षामे छक्क परगिलैँ, काकरेकी हुँकार वचन अधिकारपूर्ण रहे |
\v 33 सभाघरमे अशुद्ध आत्मा लागल एकथो मनैया रहे, और ऊ बरजोरसे चिल्लाईल,
\v 34 "ए येशू नासरी, तोहाँर हम्रिहिनहे का काम? का तुँ हम्रिहिन नाश करक लग आइल बतो? महिन्हे पता बा तुँ परमेश्वरके पवित्र जन हुईतो |"
\v 35 और येशू उहिहे घघोटके कलाँ, ''चुप लाग, और ओकरमेसे निकरजा |" ऊ मनैयाहे बिच्चेमे गिराके उहिहे कुछु फेन नोक्सान नै करके ऊ भूतात्मा ओकरमेसे निकरगैल |
\v 36 तबे ओइने सक्कुजे अचम्म परगिलैँ, और आपसमे असिक कलाँ, ''यी कसिन वचन हो? यी ते अधिकार और शक्तिसे अशुद्ध आत्मनहे आज्ञा करथैँ और ओइने निकर जैथैँ |"
\v 37 हुँकार बयान आँजरपाँजर मुलुकके प्रत्येक ठाउँमे फैलगिल |
\v 38 सभाघरमेसे निकरके उहाँ सिमोनके घरेम गैलैँ | सिमोनके माउ गजब जुरी आके थलापरल रहिँत और ओइने ओकर लग हुँक्रीहिनसे बिन्ती करलैँ |
\v 39 ओकर लग्गे थरह्याके उहाँ जुरिहे हप्कैलाँ, और जुरी उहिन्हे  छोरदेहल, और तुरुन्ते  उठ्के ऊ हुँकार सेवा करलिन |
\v 40 अब्बे घाम दुबे बेर अनेक किसिमके रोग हुइल बिमह्रेन सक्कु जहन ओइने हुँकार थेन लन्लैँ | उहाँ ओइनके प्रत्येक उप्पर अपन हाँथ धरके ओइन्हे मजा करलैँ |
\v 41 बहुते मनैनमेसे भूत फेन चिल्लैती और असिक कती निक्क्रनै, ''तुँ परमेश्वरके छावा हुईतो |'' पर उहाँ ओइन्हे हप्काके बोल नै देलैँ, काकरेकी ओइने उहाँ ख्रीष्ट हुईतैँ कहिके चिन्हत रहिँत |
\v 42 बिहानके ओजरार हुइल पाछे उहाँ निकरके एकान्त ठाउँमे गैलैँ | भीड़हुँक्रे हुँकिनहे खोज्ती हुँकार थेन आगिलैँ, और ''हम्रिहिनहे छोरके ना जाऊ'' कहिके हुँकिनहे रोक्ना कोशिस करलैँ |
\v 43 पर उहाँ ओइन्हे कलाँ, ''मै परमेश्वरके राज्यके सुसमाचार दोसर शहरमे फेन सुनहीपरी काकरेकी मै यक्रेहे लग पठागिल  बतुँ |"
\v 44 और उहाँ यहूदियक सभाघरमे प्रचार करे लग्लाँ |
\c 5
\s शुरुक चेलाहुँक्रे
\r (मत्ती ४:१८-२२, मर्कूस १:१६-२०, यूहन्ना १:४०-४२)
\p
\v 1 मनै परमेश्वरके वचन सुनक हुँकार चारुवर ठेलमठेल करत रहिँत, और उहाँ गनेसरेत झिलके आँरितिर ठरह्याइल रहिँत |
\v 2 उहाँ झिलके किनारमे दुईथो लाऊ देख्लैँ, पर जालहारीहुँक्रे लाउसे बाहेर बैठके अपन जाल धुइत रहिँत |
\v 3 वहे दुइथो मेसे एकथो लाऊ सिमोनके रहे | ओम्ने चहुँरके उहाँ लाउहे किनारसे थोरचे दुर लैजाई लग्नै | उहाँ लाउमे बैठके भीड़हे शिक्षा दिहे लग्लै |
\v 4 बोलके सेक्के पाछे, उहाँ सिमोनहे कलाँ, ''गहिँर ओहोँर लैजाके मच्छी पक्रक लग अपन जाल दारो |"
\v 5 पर सिमोन कलाँ, "गुरुज्यू, हम्रे रातभर मेहनत कहिके फेन कुछु नै भेटैली, तैँ फेन तोहाँर वचन अनुसार मै जाल दरम |"
\v 6 और जब ओस्तेहेँक करलैँ, तबे ओईने एक रास मच्छी पकरलैँ, और ओइनके जाल फाटे लग्निन |
\v 7 ओइने दोसर लाउमे रहल साझेदारहुँक्रीहिन्हे आके गोहार करक लग इशारा करलैँ और आके ओइने दुनु लाऊ मच्छी भरलैँ, यहाँसम कि लाऊ दुबे लागल |
\v 8 तबे यी देख्के येशूक पाउमे घोपत्या होक सिमोन पत्रुस कलाँ, ''हे प्रभु, महिसे दुर होजाऊ, काकरेकी मै पापी मनैया हुईतुँ |"
\v 9 अतरा ढिउर मच्छी पकरल देख्के ऊ और ओकर संगे रहुइयन सुक्कु जाने गजब अचम्म मन्लैँ |
\v 10 ओस्तेहेँक जब्दिया के छावाहुँक्रे याकूब और यूहन्ना फेन अचम्म परनैँ | ओइने सिमोनसे मिलल रहिँत | येशू सिमोनहे कलाँ, ''ना डराऊ, अबसे तैँ मनैनहे पकरबे |"
\v 11 और जब ओइने अपन लाऊ पख्वामे लन्लैँ, ओइने सक्कु चिज छोरदेलैँ, और हुँकार पाछे लागगिलैँ | |
\s कुष्ठरोग लागल मनैया
\r (मत्ती ८:१-४, मर्कूस १:४०-४५)
\p
\v 12 जब उहाँ कौनो एकथो शहरमे रहिँत, तबे कुष्ठरोगसे भरल एकथो मनैया येशूहे देख्के हुँकार चरणमे घोपत्या होके बिन्ती करल, ''हे प्रभु अप्नी चहबी कलेसे महिन्हे  चोख्वाई सेक्बी |"
\v 13 उहाँ हाँथ पसारके, "मै चहथुँ, तुँ चोखाजाऊ'' कती उहिहे छुलैँ और तुरुन्ते ओकर कुष्ठरोग ओकरमेसे हतगिल |
\v 14 उहाँ उहिहे आदेश देलैँ, ''यी किहुहे ना कहहो | पर जाके पूजाहारीक  थेन अपनहे देखाऊ और मोशक आज्ञा करल अनुसार मनैन तैँ चोखैलक प्रमाणके लग भेटी चह्राऊ |"
\v 15 पर हुँकार चर्चा झन धिउर जेहोँर तेहोँर फैलगिल और बरभारी भीड़  हुँकार बाट सुनक और अपन-अपन रोगनसे मजा हुईक लग जम्मा हुईत रहिँत |
\v 16 पर येशू चाहि निर्जन ठाउँमे जाके प्रार्थना करिँत् |
\s पक्षघाती चोखैलक
\r (मत्ती ९:१-८, मर्कूस २:१-१२)
\p
\v 17 एक दिन उहाँ शिक्षा देहत रहिँत गालील और यहूदियाके प्रत्येक गाउँमे और यरुशलेमसे आइल फरिसीहुँक्रे और शास्त्रीहुँक्रे लग्गे बैठल रहिँत | परमप्रभुके मजा करना शक्ति उहाँ सँग रहे |
\v 18 मनै एकथो पक्षघाती मनैयाहे खटियामे नन्लैँ और ओइने उहिहे भित्तर नाने और हुँकार थेन धारे खोज्लैँ |
\v 19 पर भीड़के कारण उहिहे भित्तर लैजैना कोनो फेन डगर नै पाके ओइने छटके उप्पर चहुँरलैँ और ओइने झिँगटी हटाके उहिहे खटियासहित येशूके लग्गे उतारदेलाँ |
\v 20 और उहाँ ओइनके विश्वास देख्के कलाँ, ''ए मनैया, तोरिक पाप क्षमा होगिल |"
\v 21 तब् शास्त्री और फरिसीहुँकरे प्रश्न करे लग्लैँ, ''ईश्वर-निन्दा करुइया यी के हो? पाप ते परमेश्वर किल क्षमा करे सेक्थैँ |"
\v 22 पर येशू ओइनके प्रश्न पता पाके ओइन्हे जवाफ देके कलाँ, ''तुहुरे अपन हृदयमे काकरे प्रश्न करथो?
\v 23 तोरिक पाप क्षमा होगिल कना कि 'उठ्के नेङ' कना कोन चाही सजिलो बा?
\v 24 पर मनैयक छावाहे पृथ्वीमे पाप क्षमा करना अधिकार बा कहिके तुहुरे जानो |'' ओकर पाछे उहाँ उ पक्षघातीहे कलाँ, "मै तुहिहे कहतुँ, उठ और अपन खटिया उठाके घरे जा |"
\v 25 तब् उ तुरुन्ते ओइनेहेनके आघे उठल, और जोन खटियामे उ बिल्तल रहे, वहे उठाके परमेश्वरके महिमा कर्ती उ अपन घर ओहोँर चलगिल |
\v 26 तबे सक्कु जाने आश्चर्यमे परलैँ और ओइने परमेश्वरके महिमा करलैँ और भयभीत होके असिक कलाँ, ''आज हम्रे अनौठो बात देख्ली |"
\s लेवीहे बोलावत
\r (मत्ती ९:९-१३, मर्कूस २:१४-१७)
\p
\v 27 और यी बात पाछे उहाँ बाहेर गैलैँ, और लेवी नाउँ रहल एक जन कर उठुइयाहे कर अड्डामे बैठल रहल देख्लैँ और उहिहे कलाँ, ''मोरिक पाछे लाग |"
\v 28 तब् ऊ सक्कु चिज छोरके और उठ्के हुँकार पाछे लाग्गैल |
\v 29 लेवी अपन घरेम हुँकार लग बरवार भोजके आयोजन करल | वहाँ कर उठुइयन और औरेजे बहुत्ते संख्यामे हुँकार सँग खाना खाई बैठल रहिँत |
\v 30 फरिसीहुँकरे और ओइनके शास्त्रीहुँक्रे हुँकार चेलनके बिरुद्धमे असिक कहिके गनगन करे लग्नै, "तुहुरे कर उठुइयन और पापीनके सँग काकरे खानपिन करतो?''
\v 31 पर येशू ओइन्हे कलाँ, ''निरोगीहे वैद्यक खाँचो नै परत, पर रोगीहे किल |
\v 32 मै धर्मीहे नै हो, पर पापीनहे पश्चात्तापके लग बलाई आइल बतुँ |"
\s उपवास सम्बन्धी प्रश्न
\r (मत्ती ९:१४-१७, मर्कूस २:१८-२२)
\p
\v 33 ओइने हुँकिनहे कलाँ, ''यूहन्नक चेलाहुँक्रे घरीघरी उपवास बैट्ठाँ और प्रार्थना करथैँ | फरिसीनके चेलन फेन ते ओस्तेहेँक करथैँ, पर अप्निक चेलाहुँक्रे खैथैँ और पिठैँ |"
\v 34 येशू ओइन्हे कलाँ, ''का दुलाहा संगे रहतसम बरत्यन उपवास बैठे लगाईं सेक्बो?
\v 35 पर अस्तिही दिन आई, जब दुलाहा ओइनसे अलग हुई | तबे ओइन्हे ऊ दिनमे उपवास बैठीहीँ |"
\v 36 उहाँ ओइन्हे एकथो दृष्टान्त फेन कलाँ, "कौनो मनैया लावा लुग्गक पेउँदा पुरान लुग्गामे नै लगाईट, नै ते ऊ लावोह फताईट, और लावा पिउदा पुरान संगे नै मिली फे |"
\v 37 कोनो मनैया लावा दाखमद्य पुरान छालक मशकमे नै धारत, नै ते लावा मद्यसे छाला फाटजाईत, और दाखमद्य अराँजाईत, और मशक फेन खराब होजाईट |
\v 38 लावा दाखमद्य लावा छालक मशकमे ढारे परत |
\v 39 कोनो मनै पुरान दाखमद्य पिके लावाहे चाह नै करी, काकरेकी ऊ कहत 'पुराने मजा बा' |"
\c 6
\s शबाथके प्रभु
\r (मत्ती १२:१-१४, मर्कूस २:२३-२८,३:१-६)
\p
\v 1 शबाथ-दिनमे उहाँ अन्नके खेतवा ओहोँरसे  जाइत रहिँत, और हुँकार चेलन बाल तुरके हाँथेम मिस्टी खाई लग्लैँ |
\v 2 पर फरिसीनमेसे केऊ-केऊ ओइन्हे कलाँ, ''शबाथ दिनमे ज्या करना उचित नै होऊ तुहुरे काकरे करथो?"
\v 3 येशू ओइन्हे जवाफ देके कलाँ, "का तुहुरे यी फेन पह्रल नै हुईतो दाऊद जब तैँ अप्निहीँ और ओईनके संगमे रहुइयन भुँखाइल रहिँत, तब् का करलैँ?"
\v 4 कसिक परमेश्वरके भवनमे पैथके अर्पण कैल रोटी झिक्के ऊ खैलैँ, और ओइनके संगे रहुइयन फे देलैँ जुन पूजा करुइयन बाहेक औरे जहन खैना निषेध रहे |"
\v 5 और उहाँ ओइन्हे कलाँ, ''मनैयक छावा शबाथके प्रभु हुइतैँ |"
\v 6 और शबाथमे सभाघर भित्तर पैथके उहाँ शिक्षा देलैँ | उहाँ एकथो मनैया रहे | ओकर दाहिन हाँथ सुखल रहिस |
\v 7 उहाँ शबाथमे मजा करना काम करल खण्डमे हुँकिनहे दोष लगैना नियतसे शास्त्री और फरिसीहुँकरे हुँकार चिमामे रहिँत |
\v 8 पर उहाँ ओइनके नियत पता पाइगैलै और सुखल हाँथ रहल मनैयाहे कलाँ, ''यहाँ आऊ और थरह्याऊ |'' फेन ऊ उठल, और थरह्यागिल |
\v 9 तबे येशू ओइन्हे कलाँ, "मै तुहुरिनसे पुँछम, शबाथमे मजा करना या खराब करना, प्राण बचैना या नाश करना, यम्नेसे कोन उचित हो?"
\v 10 तब् ऊ सक्कु जहन चारुवर हेरके ऊ मनैयाहे कलाँ, ''तोरिक हाँथ पसार |'' ऊ वस्तेहिक करल, और ओकर हाँथ मजा हुइगिल |
\v 11 पर ओइने रिसलेके चुर होगिलैँ, और येशूहे का करी कैहिके आपसमे मतो करे लग्लैँ |
\s बाह्रथो प्रेरितहुँकरे
\r (मत्ती १०:१-४, मर्कूस ३:१३-१९)
\p
\v 12 उ दिनमे उहाँ पहाड़  ओहोँर प्रार्थना करे गैलैँ और परमेश्वरमे प्रार्थना करती सक्कु रात बितैलैँ |
\v 13 बिहान हुइल तबे उहाँ अपन चेलनहे अपन थेन बलाके ओइनमेसे बाह्र जहन छन्लैँ और उहाँ ओइन्हे प्रेरित कहिके नाउँ देलैँ,
\v 14 सिमोन, जिहिहे उहाँ पत्रुस नाउँ फेन देलैँ, और ओकर भैया आन्द्रियास, याकूब और यूहन्ना, फिलिप और बारथोलोमाई,
\v 15 मत्ती और थोमा, अल्फयसके छावा याकूब और सिमोन जे उग्रपन्थी कथैँ,
\v 16 याकूबके छावा यहूदा, और यहूदा इस्करियोत, जे बिश्वासघाती हुइल |
\s आशिष् और श्राप
\r (मत्ती ५:३-१२)
\p
\v 17 उहाँ ओइनसे तरे उतरके एकथो बराबर जमिनमे ठरह्येलैँ हुँकार चेलनके एकथो बरभारी भीड़ और सक्कु यहूदिया और यरुशलेम, और समुन्दर तटबर्ती टुरोस और सीदोनके इलाका वरसे बरभारी भीड़
\v 18 हुँकार वचन सुनक लग और अपन-अपन रोगसे मजा हुइक लग आइल रहिँत | अशुद्ध आत्मानसे पीड़ितहुँकरे फेन मजा होगिलैँ |
\v 19 सक्कु भीड़ हुँकिनहे छुए खोजत रहिँत, काकरेकी शक्ति हुँकारमेसे निकरती रहे, और ओइने सक्कु जहन मजा करत रहे |
\v 20 तबे उहाँ अपन चेलानके उप्पर देख्के कलाँ, ''धन्य तुहुरे दीन हुईयन, काकरेकी परमेश्वरके राज्य तुहुरिनेके हो |
\v 21 धन्य तुहुरे  अब्बे भुँखुइयन काकरेकी तुहुरे तृप्त हुईबो धन्य, तुहुरे अब्बे रूउइयन काकरे तुहुरे हँस्बो "
\v 22 धन्य तुहुरे जब मनैहुँक्रे तुहुरिन्हे मनैनके छावक खातिर घृणा करहीँ, और बहिष्कार करहीँ, और गिल्ला करहीँ, और दुष्ट मानके तुहुरिनके नाउँहे अपमान करहीँ |
\v 23 "उ दिन रमाऊ, और खुशीसे कुदगो, काकरेकी स्वर्गमे तुहुरिनके इनाम भारी हुई | काकरेकी तुहुरिनके पुर्खाहुँकरे अगमवक्त्ताहुँक्रीहिन्हे ओस्तेहेँक करल रहिँत |"
\v 24 "पर धिक्कार, तुहुरे धनीहुँकरे! काकरेकी तुहुरे अपन सुख-चैन भेटासेकल बतो |
\v 25 धिक्कार तुहुरे अब्बा अघुइयन! काकरेकी तुहुरे भुखैँबो | धिक्कार, तुहुरे अब्बे हँसुइयन! काकरेकी तुहुरे शोक करबो और रुइबो |
\v 26 धिक्कार तुहुरिनके, जब सक्कु मनैहुँक्रे तुहुरिनके प्रशंसा करहीँ! काकरेकी अस्तेके ओइनके पुर्खाहुँक्रे झुट अगमवक्ताहुँक्रीहिन्हे करिँत् |"
\s दुश्मनहे प्रेम करना
\r (मत्ती ५:३८-४२)
\p
\v 27 "पर तुहुरे सुनुइयन मै कहतुँ, अपन शत्रुनहे  प्रेम करो, और घृणा करुइयनहे भलाई करो,
\v 28 सराप देहुइयन आशीर्वाद देऊ दुर्व्यवहार  करुइयनके लग प्रार्थना करो |
\v 29 तुहिन्हे  एकथो गालमे पितुइयनहे दोसर फेन दोगदेऊ और तोर खास्तो छिनुइयाहे तोरिक दौरा  फेन लैजाई देऊ |
\v 30 तुहिन्से मगुइयन प्रत्येक जहनहे  देऊ | और तोरिक ज्या त्या लैजुइयनसे फेन नामागो |
\v 31 जसिक मनैहुँक्रे तुहुरिनसे करिँत् कना   तुहुरे इच्छा करथो  तुहुरे फेन ओइनसे ओस्तेहेँक करो |
\v 32 तुहुरिन्हे  प्रेम करुइयनसे प्रेम करथो  कलेसे, तुहुरिन्हे  का फाईदा हुइल? काकरेकी पापीहुँक्रे फेन अपनहे  प्रेम करुइयनसे प्रेम करथाँ |
\v 33 तुहुरिनके भलाई करुइयनहे भलाई करबो ते तुहुरिन का फाईदा हुईल? काकरेकी पापीहुँक्रे फेन अस्तेके करथैँ |
\v 34 यदि फिर्ता पईना आशा करके कुहिहे ऋण देबोते, तुहुरिन का फाईदा हुईल ते? काकरेकी फेर ओत्त्त्रेहे पैना आशा करके पापीहुँक्रे पापीनहे ऋण देथैँ |
\v 35 पर अपन शत्रुनहे प्रेम करो और ओइनके भलाई करो फेन पैना आशा नै करके ऋण देऊ और तुहुरिनके यी नाऊ बरभारी हुई और तैँ सर्बोच्चके सन्तान हुईबो, काकरेकी उहाँ बैगुनी और स्वार्थीनके उप्पर कृपालु हुइतैँ |
\v 36 तुहुरिनके बाबा  कृपालु रहल  हस  तुहुरे फेन कृपालु होऊ |"
\s दोसुर जहनहे दोषी नै ठहरैना
\r (मत्ती ७:१-५)
\p
\v 37 "दोसर  जहनके न्याय ना करो, और तुहुरिनके फेन न्याय नै करजाई | दोसर जहनहे  दोषी जिन ठहराऊ, और तुहुरे दोषी नै ठहराजैबो  | क्षमा करो, और तुहुरिन्हे फेन क्षमा करजाई  |
\v 38 देऊ, और तुहुरिन्हे फेन देजाई | मनैहुँक्रे प्रशस्त मात्रामे दाब-दाबके जोरसे हिलाके, अरैना मेरके  तुहुरिनके कोनामे धारदिहीँ | काकरेकी जोन नापसे तुहुरे देबो, वहे नापसे तुहुरे फिर्ता पैबो |"
\v 39 और उहाँ ओइने एकथो दृष्टान्त फेन कलाँ, ''आँधरहे नेगाई सेकी का? ओइने दुनुजे गड्ढामे नै परहीँ?
\v 40 चेला अपन गुरुसे भारी नै रहत, पर सक्कु ज्ञान पाके सेक्के  ऊ अपन गुरु जसिन होजाई  |"
\v 41 "अपन भैयक आँखीमे रहल कुरकुट तैँ काकरे देख्थे, पर अपन आँखीमे रहल ठेत्की पता नै पैठे?
\v 42 तैँ अपन आँखीमे रहल ठेत्की नै देख्थे कलेसे अपन भैयाहे, 'ए भैया, तोरिक आँखीमे रहल कुरकुट महिन्हे निकारे  दे  कहिके तैँ कसिक कहे सेक्बे? ए कपटी सुरुमे अपने  आँखीमेसे ठेत्की निकार, तब् तैँ भैयक आँखीमे रहल कुरकुट निकारक लग मजासे देखे  सेक्बे |"
\s रुख्वा और ओकर फारा
\p
\v 43 “कौनो मजा रुख्वा खराब फारा नै  फराईत, ना ते  खराब रुख्वा मजा फारा फराईत |
\v 44 प्रत्येक रुख्वा ओकर फारासे फेन चिहिन्जाईत | काकरेकी कातक झखरामेसे केऊ फेन अन्जीर नै बितोरत, नै ते घचाम्पे एसेलुके झखरामेसे अंगुर बितोरत |
\v 45 मजा मनैया  अपन हृदयक मजा भण्डारमेसे मजा चिज निकारत, और दुष्ट  मनैया अपन हृदयक दुष्ट  भण्डारमेसे दुष्टै चिज निकारत,  काकरेकी जोन बातसे  हृदय भरल रहत मनैयक  मुहमेसे वहे निकरत |"
\s दुइथो घरक दृष्टान्त
\r (मत्ती ७:२४-२७)
\p
\v 46 "मोरिक बात नै करथो कलेसे काकरे महिन्हे  'प्रभु, प्रभु,' कथो?
\v 47 जे मोरिक  थेन आई मोरिक वचन सुनत और वहे अनुसार करत, ऊ कसिन मनैया हो, मै तुहुरिन्हे  बतैबुँ |
\v 48 ऊ एकथो घर बनुईया मनैया जसिन हो, जे गहिँर कोरके चट्टानमे  जग बैठाइल | और जब ढल चलल  और पानीक बेग कुत्गती आके उ  घरेम ठोकल, तब् ऊ घरहे हिलाई नै सेकल, काकरेकी ऊ बल्गर बनाइल रहे |
\v 49 "पर जे सुनी और फेन वहे अनुसार नै करत, ऊ एकथो असीन मनैया हो, जे जमिनमे  जगबिनाके घर बनाईल जब ओकर घरक उप्पर भल आके ठोकल, तब् ऊ घर तुरुन्ते ढलगिल, और उ घरक बरवार नोक्सान हुइलिस  |"
\c 7
\s कप्तानके विश्वास
\r (मत्ती ८:५-१३)
\p
\v 1 अपन सक्कु बात मनैनहे सुनाके सेक्के  उहाँ कफर्नहुममे प्रबेश करलैँ |
\v 2 कोनो एकथो कप्तानके एकथो  मायालु नोकर रहे, जे बेमार  होके मुए लागल रहे |
\v 3 जब येशूक बारेमे ऊ सुनल, तब् ओकर नोकरहे मजा करदेऊ कहिके ऊ यहूदिनके धर्म-गुरूहुँक्रीहिनहे बिन्ती करे पठाइल |
\v 4 ओइने येशूक थेन अइलैँ असिक कहिके हुँकिनहे अनुरोध कहिके बिन्ती करलैँ, ''ऊ अप्निक यी कृपा पैना लाइकके बतैँ,
\v 5 काकरे ऊ हमार जातिनहे माया करथाँ, और वहे हमार सभाघर बनादेहल रहे |''
\v 6 येशू ओइनके संगे गिलैँ | कप्तानके घरक लग्गे उहाँ रहेबेर कप्तान हुँकार  संघरियनहे हुँकार थेन असिक कहिके पठाइल, 'हे प्रभु दु:ख नै उठाई, काकरेकी अप्नी  मोरिक घरक  भित्तर जैना लाइकके मै नै हुईतुँ,
\v 7 मै अपनहे फेन अप्निक थेन  अइना लायकके नै मन्नु  | पर वचन कहिदी  और मोरिक नोकर चोखाजाई |
\v 8 काकरेकी मै फेन अख्तियारके तरे बैठुइया मनैया  हुईतुँ  मोरिक अधीनमे सिपाहीन  बताँ | मै एकथोहे  'जा' कथुँ,  तौ उ जाईत और दोसरहे 'आ जा' कथुँ तौ  उ आईत | मोरिक नोकरहे 'यी कर' कथुँ और उ करत  |"
\v 9 ओकर यी  बात सुनके येशू उहिसे आश्चर्यचकित  हुईलैँ और घुमके अपन पाछे अइना भीड़हे कलाँ, ''मै तुहुरिन्हे  कहतुँ, मै इस्राएलमे फेन असिन विश्वास नै देखल हुईतुँ |''
\v 10 जब पठाइल मनैहुँक्रे घर घुमके गैलैँ, ओइने ऊ नोकरहे मजा हुइल भेतैलैँ |
\s विधवक छावा चोख्वागैलक
\p
\v 11 दोसर दिन येशू नाइन नाउके शहरमे गैलैँ, और हुँकार चेलन और एकथो बरभारी भीड़ हुँकार संगे गैलैँ |
\v 12 जब उहाँ शहरके दवारीक लग्गे पुगल रहिँत, एकथो बिधुवाक एकथो छावक लाश लैजाइत रहिँत | शहरके बरभारी भीड़ हुँकार संगे रहे |
\v 13 जब प्रभु उहिहे देख्लैँ, तबे उहिहे सोग लागके कलाँ, "ना रोऊ"
\v 14 और लग्घे जाके उहाँ आरर्थी छुलैँ और बोकुइयन एकचुत्ते ठरह्यागिलै | उहाँ कलाँ, "ए जवान मै तुहिन कहतुँ, उठो |' |''
\v 15 पर मुअल मनैया उठ्के बैठगिल और बोलेलागल येशू उहिहे दाईक जिम्मा लगैलैँ |
\v 16 तबे सक्कु जाने भयभीत होगिलैँ और परमेश्वरके महिमा करलैँ और कलाँ, "एकथो महान अगमवक्ता हमार बिचमे उपस्थित हुइल बतैँ," और "परमेश्वर अपन छावनके उप्पर कृपा करल बतैँ |''
\v 17 हुँ बारेमे यी बात सक्कु यहूदिया और आसपासके सक्कु जिल्लामे फैल्गिल |
\s बप्तिस्मा देहुइयक प्रश्न
\r (मत्ती ११:२-१९)
\p
\v 18 यूहन्नक चेलाहुँक्रे यी सक्कु बातके खबर उहिन्हे कहिदेलैँ |
\v 19 अपन चेलाहुँक्रीहिनमेसे दुई जहनहे  यूहन्ना प्रभुक  थेन यी पुँछे पठाइल | जे आइक लग बा का अप्नी वहे   हुईती? कि हम्रे आउर  केक्रो प्रतीक्षा करी?
\v 20 जब उ मनै येशूक थेन अइलैँ | तब् ओइने कलाँ, ''बप्तिस्मा देहुइया यूहन्ना हम्रिहिनहे यी पुँछे अप्निक थेन पठाइल बतैँ, 'जे आइक लग बा अप्नी वहे हुईती? कि हम्रे आउर केक्रो प्रतीक्षा करी?"
\v 21 वहे बेला येशू बहुत्यजहन रोग बेथा और फोहोर आत्मनसे छुतैलैँ, और बहुत्ये आँधरहुँक्रीहिन्हे देख्नाहाँ बनैलैँ |"
\v 22 तब् उहाँ ओइन्हे कलाँ, ''जाऊ, और ज्या तुहुरे देख्लो और सुन्लो जाके यूहन्नाहे कहिदेऊ या आँधरहुँक्रे देख्नाहाँ हुइथैँ, नागरहुँक्रे नेग्थैँ, कुष्ठरोगी चोखाजैथाँ | बाहेरहुँक्रे सुन्थैँ, मुअलहुँक्रे जी उठ्थैँ, गरीबहुँक्रीहिनहे सुसमाचार सुनाजाईत  |"
\v 23 "ऊ धन्य हो, जे मोरिकमे बाधाके कारण नै भेटाईट |''
\v 24 यूहन्नक  पठाइल चेलाहुँक्रे घुमके सेक्के  उहाँ यूहन्नक विषयमे भीड़हे कहे लग्लाँ, "तुहुरे उजाड़-ठाउँमे का हेरे गैलो? का हावक  हिलैती रहल निगालोहे?
\v 25 तब् तुहुरे का हेरे निकरलो? का मजा लुग्गा घालल मनैयाहे हेरे? हेरो, चम्कना लुग्गा घल्ना  और बिलासितामे बैठुइयन ते राजदरबारमे रथैँ |
\v 26 "पर तुहुरे का हेरे सिख्लो? का अगमवक्ताहे? हो मै कहतुँ, तुहुरे अगमवक्तासे फेन श्रेष्ठहे देख्लो |"
\v 27 "यी उहे हुईतैँ जेकर बिषयमे लिखल बा, "हेर, मै दूतहुँक्रीहिनहे तोरिक आघे-आघे पथैँम, जे तोरिक आघे डगर सोज करी |"
\v 28 "मै तुहुरिन्हे  कहतुँ, ''जन्नीनसे जन्मलहुँक्रीहिनमेसे  यूहन्नासे महान केऊ नै हो | तभुन  फेन जे परमेश्वरके राज्यमे छुटीसे छुटी बा, ऊ उहिन्से आकुर  महान हो  |"
\v 29 और सक्कु मनैहुँक्रे और कर उठुइयन यी सुनके परमेश्वरके सत्यताहे स्वीकार करलैँ | काकरेकी ओइने यूहन्नासे बप्तिस्मा लेहल रहिँत |
\v 30 "पर फरिसीहुँकरे और व्यवस्थाके पण्डितहुँकरे चाही यूहन्नासे बप्तिस्मा नै लिहल कारणसे, परमेश्वरके अभिप्रायहे अपन लग अस्वीकार करलैँ |"
\v 31 येशू कलाँ "यी पुस्ताके मनैनहे मै किहिसे तुलना करूँ? ओइने का हस  बतैँ?"
\v 32 ओइने ते बजारमे बैठुइया लर्कन हस  बतैँ, जे एक दोसरहे असिक कती घघोत्थैँ,  'हम्रे तुहुरिनके लग बस्या बजैली, और तुहुरे नै नच्लो | हम्रे बिलौना कर्ली और तुहुरे नै रुइलो |'
\v 33 यूहन्ना बप्तिस्मा देहे आइल, और ऊ ना ते रोटी खाए ना दाखमद्य पिए  | तुहुरे उहिहे भूतवा  लागल बतीस  कथो  |
\v 34 मनैयक छावा आइल, और ऊ खाइल और पिअल, और तुहुरे कथो  'हेरो, एकथो दलिद्दर और पियक्कर, कर उठुईयन और पापीहुँक्रीहिनके संघरिया!'
\v 35 बुद्धि ठीक हो कना बात बुद्धि अनुसार नेगुइयनहे प्रमाणित करथैँ |
\s पापी जन्नीहे क्षमा
\p
\v 36 फरिसीहुँक्रीहिनमेसे एक जाने हुँकिनहे खाना खैना निउता देहल, और उहाँ वहे फरीसीके घरेम जाके खाई बैठ्लैँ |
\v 37 ऊ शहरमे एकथो पापी जन्नी रहे | फरिसीके घरेम येशू खाए बैठल बतैँ कहिके सुनके, और एकथो सिंगमरमरके शीशीमे अत्तर लेके उ वहाँ अइली,
\v 38 और पाछेसे वहाँ के गोराठेन ठरह्याके, रुइठी हुँकार गोरा आँशसे भिजाइ लग्ली, और अपन कपारके भुत्लासे पोँछ्ती हुँकार गोराहे चुम्मा कर्ली, और ऊ अत्तर घाँसे लग्ली |
\v 39 हुँकिनहे निउता देहुइया फरिसी यी देख्के मनमने असिक कहे लागल, ''यी अगमवक्ता रताँ कलेसे हिँकिनहे छुउईया के और कसीन जन्निहो कहिके जन्ने रहिँत, काकरेकी यी ते पापीनी हो |"
\v 40 येशू ऊ फरिसिहे कलाँ, "ए सिमोन, तुहिहे कुछु कना बा |'' ऊ कहल, ''गुरुज्यू, कहो |"
\v 41 कोनो जिम्दरवक दुईथो ऋणीहुँकरे रहिँत, एकथो पाँच सय रूप्या और एकथो पचास रूप्या ऋण लेहल रहिँत |
\v 42 पर ओइनके थेन तिरना कुछु नै होके ऊ दुनु जहन माफी दैदेहल | यहेमारे कहोते, यी दुई जहनमेसे कोन चाही उहिहे धेउर प्रेम करत?''
\v 43 सिमोन कहल, ''मोरिक बिचारमे, जे धेउर क्षमा पाइल |'' ऊ उहिहे कहल, ''तैँ मजे सोचल बते |''
\v 44 और ऊ जन्नीक वोर घुमके उहाँ सिमोनहे कहल, ''यी जन्नी ह देक्थो? मै तोरिक घरक भित्तर अइनु, पर तैँ महीन गोरा धुइना पानी नै देले, पर यी मोरिक गोरा आँश लेके भिजाइल और अपन भुत्ला लेके पोँछल |
\v 45 तैँ महीनहे चुम्बन नै करले, पर यी ते यहाँ मै अइतिकी मोरिक गोरा चुम्बन करे नै छोरली |
\v 46 तैँ मोरिक कपारमे तेल लगा नै देले, पर इते मोरिक गोरामे अत्तर लगादेहल बा |
\v 47 तबेकमारे मै तुहिन्हे कहतुँ, यकर पाप, जोन बहुत्ते बा क्षमा हुइल, बा, काकरेकी यी जन्नी धेउर माया देखाइल, पर जिहिहे थोरचे क्षमा कैजाईत, ऊ थोरचे माया करत |"
\v 48 और उहाँ ऊ जन्नीहे कलाँ, ''तोरिक पाप क्षमा हुईलबा |"
\v 49 खाई बैठुइयन आपसमे कहे लग्नै ''पाप क्षमा करुइया यी चाहि के हो?''
\v 50 उहाँ ऊ जन्नीहे कलाँ, ''तोरिक विश्वासले तुहिन बचाइल बा, शान्तिसे जाऊ |''
\c 8
\s बीउ छितुइयक दृष्टान्त
\r (मत्ती १३:१-२३, मर्कूस ४:१-२०)
\p
\v 1 तौ उहाँ शहर-शहर और गाउँ-गाउँ हुईति प्रचार करती और परमेश्वरके राज्यक सुसमाचार सुनईती भ्रमण करे लग्लैँ | उहाँ सँग बाह्रै जाने चेलाहुँक्रे रहिँत |
\v 2 केऊ-केऊ जन्निफे हुँकार सँग रहिँत, जे दुष्टात्मा और रोगसे मजा हुईल रहिँत | यने रहिँत: मग्दलिनी कना मरियम, जेकर मेसे साटथो भूतवा निक्रल रहिँत,
\v 3 हेरोदके कारिन्दा खुजासके जन्नि योअन्ना, और सुसन्ना | यने और औरे जाने अपन धन लेके हुँकार सेवा करिँत् |
\v 4 जब भारी भीड़ जम्मा हुईल और शहर-शहरमेसे मनैहुँक्रे हुँकार थेन अईलैँ, उहाँ ओइन्हे एकथो दृष्टान्त कलाँ |
\v 5 “एकथो बिया छितुइया बिया बुई निकरल, और बुइबेर कोनो डगरके किनारे परलैँ, और ऊ मनैनके गोरासे दब्गिनै, और आकाशके चिरैँ खादरलैँ |
\v 6 और बिया ढुङ्गाहा जमीनमे परलैँ, और उ जम्ती किना सुकगिलैँ, काकरेकी उ जमीन भिजल रहे |
\v 7 कोनो बिया काँटक झँख्रामे परलैँ, और ओइनके सँग काँटक झँख्रा फेन बहरगिल, और ओइन्हे भारी हुई नै देहल |
\v 8 कैयो ते असल जमीनमे परलैँ, और जामके सौ गुणा फारा फरैलैँ |" अतरा कहिके सेक्के उहाँ जोरसे कलाँ, “जेकर सुन्ना कान बा, उ सुने |”
\v 9 हुँकार चेलाहुँक्रे यी दृष्टान्तके मतलब का हो कहिके हुँकिनहे पुछ्लैँ |
\v 10 उहाँ कलाँ, “तुहुरिन्हे ते परमेश्वरके राज्यक भेद जन्ना ज्ञान देगिल बा, पर दोसर जहनसे मै दृष्टान्त कथुँ कि, 'ओइने हेरके फेन नै देखिँत, और सुनके फेन नै बुझिँत |'
\v 11 आब दृष्टान्त यी हो: बिया भर परमेश्वरके वचन हो |
\v 12 दगरिक किनारे गिरल बिया ओइने हुइतैँ, जे सुनत, पर वचन सुनके विश्वास नै करीत् और नै बुझिँत कहिके दियाबलस आके ओइनके हृदयसे वचन लैजाईत |
\v 13 धुङ्गाहा जमिनमे परुइया ओइने हुइतैँ, जे वचन सुनके खुशीसे उ ग्रहण करथैँ | पर ओइनके जर नै रथिन, और थोरिक बेरसमके लग ओइने विश्वास करथैँ, पर परीक्षक बेलामे ओइनके नाश होजाईट |
\v 14 काँटक बिच्चेमे पर्ना भर ओइने हुईतैँ, जे सुनत, पर पाछे यी जीवनके चिन्ता, धन, सुख चैनमे परके भारी हुई नै पैथैँ, और ओइनके फारा पाके नै पाईट |
\v 15 पर मजा जमीनमे पर्ना भर ओइने हुईतैँ, जे वचन सुनके निष्कपट और निर्दोष हृदयमे बचाईल उहिहे रथैँ, और धैर्यकसँग फारा फरैथैँ |
\s दियाके दृष्टान्त
\p
\v 16 "केऊ फेन दिया बारके भाँरा लेके नै छोँपी, की उ खत्येक तरे नै धारी, पर भित्तर अईना हुँक्रीहिनहे ओजरार हुई कहिके सामदानमे धारी |
\v 17 कोनो फेन बात नुकाई नै सेकजाईट जोन नै देखाईट, और कोनो फेन बात गुप्त नै रहत जोन पता नै लागत वा घाममे नै आईत |
\v 18 यी कारण होसियार रहो, तुहुरे कसिक सुन्थो, काकरेकी जेकर थेन बा, उहिहे और देजाई, और जेकर थेन नै हो, ओकर थेन ज्या फेन बा सोची, उ फेन उहिन्से छिनजाजाई |”
\s येशूक दाई और भैयन
\r (मत्ती १२:४६-५०, मर्कूस ३:३१-३५)
\p
\v 19 हुँकार दाई और भैया हुँकार थेन अईलैँ, पर भीड्के कारण हुँकार थेन आई नै सेक्लैँ |
\v 20 हुँकिनहे केऊ कहल, “अप्निक दाई और भैयाहुँक्रे अप्निहे भेट करना इच्छा लेक बाहेर ठरह्याइल बतैँ |”
\v 21 पर उहाँ ओइन्हे कलाँ, “मोरिक दाई और मोरिक भैया ओइने हुईतैँ, जे परमेश्वरके वचन सुन्थैँ, और उ पालन कर्थैँ |”
\s येशू आँधीहे शान्त परलाँ
\r (मत्ती ८:२३-२७, मर्कूस ४:३५-४१)
\p
\v 22 एक दिन उहाँ अपन चेलनसंग लाउमे चहुँरलैँ, और उहाँ ओइन्हे कलाँ, “हम्रे झिलके उपार जाई |” और ओइने लाउमे चहुँरके चलगिलैँ |
\v 23 लाउमे जाईबेर उहाँ निदागिलैँ | झीलमे आँधी-बेह्री चले लागल | लाउ पानीलेके भरे लागल, और ओइने आफतमे परगिलैँ |
\v 24 तौ ओइने लग्गे आके हुँकिनहे जगैलैँ, “गुरुजी, गुरुजी, हम्रे डुबे लग्ली |” उहाँ उठ्के हावा और प्रचण्ड लहरहे हप्कैलाँ, और उ रुकगिलैँ और सक्कु शान्त होगिल |
\v 25 उहाँ ओइन्हे कलाँ, “तुहुरिनके विश्वास कहाँ गिल?” ओइने डरागिलैँ, और अचम्मित होगिलैँ और आपसमे कहे लग्लैँ, “यी के हुईतैँ? बयाल और पानीहे फेन अह्रैथैँ, और ओइने हिँकार आज्ञा मन्थाँ |"
\s भूतवा लागल मनैया
\r (मत्ती ८:२८-३४, मर्कूस ५:१-२०)
\p
\v 26 ओइने गेरासेनसके प्रदेशमे आपुग्लैँ, जोन गालीलके उपार बा |
\v 27 जब ऊ धिकवामे उतरलैँ तब् उ बजारके एकथो मनैयाहे भेतैलैँ, जिहीहे भूतवा लागल रहे | उ बहुत दिनसे लुग्गा नै लगाईट रहे, और घरेम नै रहिके उ मसानघातमे बैठे |
\v 28 उ येशूहे देखल, और चिल्लाके हुँकार आघे घोपत्या होके जोरसे चिल्लाके कहल, “हे सर्वोच्च परमेश्वरके छावा येशू, अप्निक महिन्से का काम? बिन्ती करतुँ, महिन्हे ना सताई |”
\v 29 काकरेकी उहाँ अशुद्ध आत्माहे उ मनैयकमेसे निकरके जैना आज्ञा देहल रहिँत | उहिन्हे बहुत चो भूतवा पकरल रहिस | उ मनैया चौकिदरवक हेरचाहमे धारगिल रहे | उ साँकर और चैनलेके बन्धवा पाए, पर ऊ उ बंधन तुरदारे | तब् भूतवा उहिन्हे मरुभूमि हुईती लैजाए |
\v 30 येशू उहिहे पुछ्लाँ, "तोर नाउँ का हो?” उ कहल, “फौज |” काकरेकी बहुत्ते भूतहुँक्रे ओकरमे पैँथल रहिस |
\v 31 ओइन्हे गहिँर गड्ढामे ना पठाईँट कहिके ओइने हुँकिनहे बिन्ती करलैँ |
\v 32 लग्गेक डरवाँमे सुरिनके एकथो बरवार बथान चह्रत रहे | तब् ओइने सुरिनके भित्तर जाईदि कहिके हुँकिनसे बिन्ती करलैँ, और उहाँ मन्जुरी होगिलैँ |
\v 33 तब् भूतवाहुँक्रे उ मनैयक मनसे निकरके उ सुरिनकेमे पैँथगैलैँ, और उ बथान पख्वामेसे लुरकती जाके तरे समुन्दरमे गिरगैलैँ, और डुबके मुगैलाँ |
\v 34 आब ज्या हुइल रहे उ देख्के सुवर चह्रुइयन भाग्गैलाँ, और जाके बजार और गाउँ हुईती यी बात बतादेलैँ |
\v 35 तब् ज्या हुइल रहे वहे हेरक लग मनैहुँक्रे येशूक थेन अइलैँ, और जोन मनैयक मनसे भूतवाहुँक्रे निकरल रहिँत, उ मनैयाहे लुग्गा लगाके मजा मनके होके येशूक गोरातिर बैठल भेतैलैँ, और उ देख्के ओइने डरागिलैँ |
\v 36 देखुइयन भूतवा लागल मनैया कसिक चोखाइल कहिके ओइन्हे बतादेलैँ |
\v 37 गेरासेनसके आँजरपाँजरका सक्कु गाउँक मनैहुँक्रे येशूहे ओइनके गाउँमेसे चलजाऊ कहिके बिन्ती करलैँ, काकरेकी ओइने गजब डरागैल रहिँत | तबेकमारे ऊ, लाउमे चहुँरके घुमगैलैँ |
\v 38 पर जोन मनैयक मनसे भूत निकरल रहिँत, उ 'हुँकार संगे जाई भेटाऊँ' कहिके बिन्ती करे लागल | पर येशू उहिन्हे असिक कहिके बिदा देलैँ,
\v 39 “तुँ अपन घरे घुमजाऊ, और परमेश्वर तोहाँर लग कतरा भारी काम करलैँ, ओकर घोषणा करो |” तब् उ चलगिल, और येशू ओकर लग कतरा भारी काम करले रहिँत, वहे सारा बजार भर प्रचार करे लागल |
\s याइरसके छाई और खुन बहनासे सताइल जन्नी
\r (मत्ती ९:१८-२६, मर्कूस ५:२१-४३)
\p
\v 40 येशू घुमके आईबेर भीड़ हुँकिनहे स्वागत करल, काकरेकी ओइने सक्कुजे हुँकिनहे अस्याँईट रहिँत |
\v 41 याइरस नाउँक एकथो सभाघरके शासक आके येशूक गोरामे परल, और ओकर घरेम अइहो कहिके हुँकिनहे बिन्ती करल,
\v 42 काकरेकी बाह्र वर्ष पुगल ओकर एक्केथो किल छाई रहिस, ऊ मुए लागल रहिस | येशू जैती रहल बेला मनैहुँक्रे हुँकिनहे ढक्का मुक्का करत रहिँत
\v 43 बाह्र बर्षसे खुन बहनासे पीड़ित एकथो जन्नी, जिहिहे केऊ फेन चोख्वाई नै सेकल रहे,
\v 44 उ पाछेसे आके हुँकार लुग्गक एक किनारे छुअल, और तुरुन्ते ओकर खुन बहना बन्द होगिलिस् |
\v 45 येशू कलाँ, “महिन्हे के छुअल?” जब सक्कु जाने नै मन्लैँ, तब् पत्रुस और ओइन सँग रहुइयन कलाँ, “गुरुजी, भीड़ अप्निहे घेरके ठेलतैँ |”
\v 46 पर येशू कलाँ, “केऊ महिन्हे छुअले बा, काकरेकी शक्ति मोरिकमेसे निकरके जाइत मै पता पैनु |”
\v 47 तौ अप्निहीँ नै नुके सेक्ना बात पता पाके उ जन्नी लग-लगैटी आइल और हुँकार आघे धुकुर गिल, और काकरे उ हुँकिनहे छुअल, तौ कसिक तुरुन्ते मजा होगिल, उ सक्कु मनैनके थेन बतादेहल |
\v 48 उहाँ उहीहे कलाँ, “छाई, तोरिक विश्वास तुहिन्हे चोख्वाइल बा , शान्तिसे जाऊ |”
\v 49 उहाँ बोलत रहिँत, सभाघरके शासकके घरसे एकथो मनैया आपुगल, और कहल, “अप्निक छाई मुगिल | आब गुरुहे आफत ना करी |”
\v 50 पर येशू यी सुनके याइरसहे कलाँ, “ना डराऊ, विश्वास किल करो, और ऊ मजा होजाई |”
\v 51 जब उहाँ घरेम पुग्लैँ तब् उहाँ पत्रुस, याकूब, यूहन्ना और बालिकाके बाबा और दाई बाहेक और किहुहे हुँकार सँग भित्तर आई नै देलैँ |
\v 52 सक्कु जाने रुईत और बिलौँना करत रहिँत, पर उहाँ कलाँ, “नै रोऊ, ऊ मुअल नै हो, पर सुतल बा |”
\v 53 ऊ मुगिल बा कना जानके हुँकारमे ओइने हाँसे लग्लैँ |
\v 54 पर उहाँ ओकर हाँथ पकरके असिक कहिके बोलैलैँ, “बाबु उठ |”
\v 55 तौ ओकर प्राण घुमके आगिल, और उ तुरुन्ते उठगिल, और उहाँ उहिहे कुछु खाईदेउ कहिके आज्ञा देलैँ |
\v 56 ओकर दाई-बाबा चक्वा गिलैँ, पर ज्या हुइल रहे उ किहुहे नै बतैहो कना आज्ञा उहाँ ओइन्हे देलैँ |
\c 9
\s बाह्र चेलाहुँक्रे पठागैलक
\r (मत्ती १०:५-१५, मर्कूस ६:७-१३)
\p
\v 1 तब् उहाँ बाह्र चेलाहुँक्रीहिनहे एक्केसँग बलैलैँ, और ओइन्हे सक्कु भूतवा निकरना और रोग चोख्वैना शक्ति और अधिकार देलैँ |
\v 2 उहाँ ओइन्हे परमेश्वरके राज्यक प्रचार करे और बेमार हुँक्रीहिनहे चोख्वाई पथैलैँ |
\v 3 उहाँ ओइन्हे कलाँ, “तुहुरिनके यात्रामे अपनसँग कुछु नै लेउ- ना लाठ्ठी, ना झोला, ना रोटी, ना पैसा, ना दुईथो काठी संगे रही |"
\v 4 जोन घरेम तुहुरे जैबो वहैँ बैठ्हो, और वहैँसे विदा हुईहो |
\v 5 जहाँ तुहुरिनके स्वागत नै हुई तुहुरे उ शहरमेसे निक्रेबेर अपन गोरक धुर ओइनके विरुद्धमे गवाहीक लग टकटका देहो |"
\v 6 तौ ओइने छुट्टी करलैँ, और सुसमाचार प्रचार करती और सक्कु ठाउँ बेमार हुँक्रीहिनहे मजा करती गाउँ-गाउँ गिलैँ |
\v 7 यी सक्कु घटनक बारेमे सुनके शासक हेरोद अन्योलमे परगिल, काकरेकी यूहन्ना मुके जी-उठल बतैँ कहिके केऊ-केऊ कहे |
\v 8 और केऊ कहिँत, “एलिया देखा परल बतैँ," और औरेजे कहिँत, “अब्बक अगमवक्ताहुँक्रीहिनमेसे एक जाने उठल बा |”
\v 9 तौ हेरोद कहल, “यूहन्नक मुन्टा मै काटे लगाईल रहूँ, पर यी के हो जेकर विषयमे मै असिन बात सुनतुँ?” तौ उ हुँकिनहे भेट करना इच्छा करल |
\s येशू पाँच हजार जहनहे खवैलाँ
\r (मत्ती १४:१३-२१, मर्कूस ६:३०-४४)
\p
\v 10 तौ प्रेरितहुँकरे घुमके ओइनके करलक सक्कु काम हुँकिनहे बतैलैँ | उहाँ ओइन्हे अपनसँग लेके बेथसेदा कना शहरमे अल्गे गैलैँ |
\v 11 पर यी पता पाके भीड़ हुँकार पाछे-पाछे लाग्गिल | उहाँ ओइन्हे स्वागत करलैँ, और परमेश्वरके राज्यक विषयमे सुनैलैँ, और जिही-जिही मजा हुइना आवश्यकता रहे ओइन्हे मजा करलैँ |
\v 12 आब दिन डुबे लागल, और बाह्रै जाने आके हुँकिनहे कलाँ, “भीड़हे छुट्टी दैदि , और ओइने जाके आसपासके बस्ती और गाउँ हुईटी वास बैथिँत, और खानक व्यवस्था करिँत्, काकरेकी यहाँ हम्रे सुनसान ठाउँमे बती |”
\v 13 पर उहाँ ओइन्हे कलाँ, “तुहुरेहे यनहे खाई देऊ |” तब् ओइने कलाँ, “हमारिक थेन ते पाँच रोटी और दुईथो मच्छी किल बतैँ, नै हुई कलेसे हम्रे जाके यी सक्कु मनैनके लग खाना किने परी |"
\v 14 ओइने प्राय: पाँच हजार सम थारु मनै रहिँत | तौ उहाँ अपन चेला हुँक्रीहिनसे कलाँ, “ओइन्हे पचास-पचास जहनके लाइनमे बैठाऊ |”
\v 15 ओइने ओस्तेहेँक करर्लैँ, और सक्कुहुनहे बैठैलैँ |
\v 16 तब् उहाँ उ पाँचथो रोटी और दुईथो मच्छी लेके स्वर्ग ओहोँर हेरके आशीर्वाद देलैँ, और तुरके मनैनहे बाँटदेऊ कहिके चेलाहुँक्रीहिनहे देलैँ |
\v 17 तौ सक्कु जाने खैलैँ, अघैलैँ, तौ चेलाहुँक्रे उब्रल टुक्रा बाह्र टोकरी उठैलैँ |
\s पत्रुसके स्वीकार
\r (मत्ती १६:१३-१९, मर्कूस ८:२७-२९)
\p
\v 18 एकचो येशू एक्केली प्रार्थना करत रहिँत, चेलाहुँक्रे हुँकार सँग रहिँत, और ऊ ओइन्हे पुछ्लैँ, “मनैहुँक्रे महिन्हे के हो कथैँ?”
\v 19 ओइने कलाँ, “केऊ यूहन्ना बप्तिस्मा देहुइया कथैँ, केऊ एलिया, और आउर जाने कथैँ, पहिलेक कोनो अगमवक्ताहुँक्रीहिनमेसे एक जाने फेनदोस्रे उठल बतैँ |”
\v 20 ऊ ओइन्हे कलाँ, “पर तुहुरे का कथो? मै के हुईतुँ?” तब् पत्रुस जवाफ देके कहल, “परमेश्वरके ख्रीष्ट!"
\v 21 तब् ऊ ओइन्हे आज्ञा देलैँ, और संगे चेतावनी देलैँ, की यी बात ओइने किहु ना कहिँत |
\v 22 तब् उ कलाँ, “मनैयाक छावाहे गजब दु:ख उठाई परहिस, और उ धर्म-गुरु, मुख्य पूजाहारी और शास्त्री हुँक्रीहिनसे बहिष्कृत होजाई, मुवाजाई और तेसर दिन मुअलमेसे जित्ती होके उठ्जाई |”
\v 23 तब् ऊ सक्कु जहनहे कलाँ, “केऊ मोरिक पाछे अइना इच्छा करत कलेसे उ अपनहे इन्कार करे, और रोजदिन अपन क्रूस बोकके मोरिक पाछे लागे |
\v 24 काकरेकी जे अपन प्राण बचैना इच्छा करी, उ उहिन्हे गुमादी | पर जे मोरिक लग अपन प्राण गुमाई, उ उहि जे बचाली |
\v 25 काकरेकी सारा जगत् हाँथ पारके अपन प्राण गुमादारी और उहिन्हे नाश पार दारी कलेसे मनैयाहे का फाइदा हुई?
\v 26 पर केऊ महिन्से और मोरिक वचनसे लजाई कलेसे मनैयक छावा फेन अपन महिमामे, और बाबक और पवित्र दूतगणके महिमामे आई ते उहिसे लजाई |
\v 27 पर जात्तिके मै तुहुरिन कहतुँ, यहाँ थरह्याइल मनसे केऊ-केऊ असिन बतैँ, जे परमेश्वरके राज्य देखनासे आघे मृत्यु नै चिख्हीँ |"
\s येशूक रूप बद्लना
\r (मत्ती १७:१-८, मर्कूस ९:२-८)
\p
\v 28 यी बातेक लगभग आठ दिन पाछे पत्रुस, यूहन्ना और याकूबहे अपनसँग लैजाके प्रार्थना करक लग ऊ पहाड़मे चहुँरलैँ |
\v 29 जब उ प्रार्थना करत रहिँत हुँकार मुहारके रूप बदलगैलिन, और हुँकार लुग्गा बिजली चम्कल जस्ते चहकार होगिल |
\v 30 और हुँकिनसे दुई जाने मनै बात बत्वाईट रहिँत, ओइने मोशा और एलिया रहिँत |
\v 31 ओइने महिमित रुपमे देखा परके येशूक मृत्युक विषयमे बात बतवाईट रहिँत | यी बात हुँकिनहे यरुशलेममे पूरा करे परना रहिन |
\v 32 आब पत्रुस और ओकर सँग रहुइयान निदे लेके लट्ठ परल रहिँत | पर जग्लैँ ते ओइने हुँकार महिमा और हुँकार सँग थरह्याइल उ दुईथो मनैन देख्लैँ |
\v 33 तब् उ दुईथो मनैहुँक्रे हुँकार थेनसे बिदा होके जाईबेर पत्रुस येशूहे कहल, “गुरुजी, हम्रिहिन यहैँ बैठना मजा ठहरल | हम्रे तीनथो बैठना बनाई, एकथो अप्निक लग, एकथो मोशक लग और एकथो एलियक लग |” अपन बोलल बातके उहिहे ख्याले नै रहिस |
\v 34 उ यी बात बत्वैती-बत्वैती एकथो बद्री आके ओइन्हे छोप देहल, और हुँक्रे बद्रीमे पैँठेबेर ओइने डरागिलैँ |
\v 35 तब् बद्रीमेसे असिक एकथो आवाज निकरल, “यी मोरिक छावा हो, जिहिन्हे मै छानल बतुँ | यकर वचन सुनो |”
\v 36 यी शब्द होके सेकके येशू वहाँ एक्केली होगिलैँ | ओइने चुपचाप रहलैँ, और ओइने देखल बात उ दिन किहु नै कलाँ |
\s दुष्टात्मा लागल लौँदा
\r (मत्ती १७:१४-१८, मर्कूस ९:१४-२७)
\p
\v 37 दोसुर दिन जब येशू और उ चेलाहुँक्रे पहाड़मेसे उतरलैँ, एकथो बरवार भीड़ हुँक्रीहिनहे भेटा करे आइल |
\v 38 भीड़मेसे एकथो मनैया जोरसे चिल्लाके कहल, “गुरुजी, मै अप्निसे बिन्ती करतुँ, मोरिक छावकमे कृपा-दृष्टि करदी | काकरेकी उ मोरिक एक्केथो छावा हो |
\v 39 हेरि, एकथो दुष्टात्मा उहिहे पकरत, और उ एकचुत्ते चिल्लाईट, और उहिहे ऐँठाईट और उ फेँजकुर निकारे दतजाईट | और उहिहे चिँथचाथ पारके बरबट्टी छोरत |
\v 40 उ दुष्टात्माहे निकारदिँत कहिके मै अप्निक चेला हुँक्रीहिनसे बिन्ती करनु, पर ओइने नै सेक्लैँ |"
\v 41 तब् येशू जवाफ देलैँ, “ए अविश्वासी और हठी पुस्ता, मै कबसम तुहुरिनके सँग रहम, और तुहुरिन्हे कबसम सहन करूँ ? तोहाँर छावाहे यहाँ नानो |”
\v 42 पर उ अइति-अइति भूतात्मा उहिन्हे पटकदेहल, और ऐँठे लागल | पर येशू उ अशुद्ध आत्माहे हप्कैलाँ, और उ लौँदाहे चोख्वाके ओकर बाबाहे दैदेलैँ |
\v 43 परमेश्वरके महानता देख्के सक्कु जाने छक्क परगैलैँ | येशूक करल सक्कु काम देख्के सक्कु जाने छक्क परल देख्के, उ अपन चेलनहे कलाँ,
\v 44 “यी बात तुहुरिनके कानमे पलिरहे, काकरेकी मनैयक छावा मनैनके हाँथेम पक्राऊ परे लागल बा |”
\v 45 पर ओइने यी बात नै बुझ्लैँ | काकरेकी यी ओइने ना बुझिँत कहिके ओइनसे नुकाके धारल रहे | ओइने यी विषयमे हुँकिनसे पुँछ्ना डराइँत |
\s भारी के हो?
\r (मत्ती १८:१-५, मर्कूस ९:३३-४०)
\p
\v 46 उ बेला ओइनमेसे भारी के हो कना विषयमे आपसमे वहस चलल |
\v 47 पर येशू ओइनके मनके विचार जानके एकथो लौँदाहे लेके अपन थेन धारलेलैँ,
\v 48 और ओइन्हे कलाँ, “जे मोरिक नाउँमे यी लौँदाहे ग्रहण करत, उ महिन्हे ग्रहण करत, और जे महिन्हे ग्रहण करत, उ महिन्हे पठुइयाहे ग्रहण करत | काकरेकी तुहुरे सक्कुजहनमेसे जे सक्कुहुनसे छुटी" बा, वहे भारी रहत |”
\v 49 तब् यूहन्ना कहल, “गुरुजी, एक जाने अप्निक नाउँमे भूत हुँक्रीहिनहे निकारत हम्रे देख्ली, और हम्रे उहिन्हे मनाही करदेली | काकरेकी उ हम्रिहिन सँग अप्निक अनुसरण नै करत |”
\v 50 पर येशू ओइन्हे कलाँ, “उहिन्हे मनाही नै करो | काकरेकी जे तोहाँर विरुद्धमे नै हो, उ तोहाँर पक्षमे रहत |”
\s सामरीहुँक्रीहिनसे विरोध
\p
\v 51 हुँकार स्वर्ग जैना दिन लग्गे आईतेहे तौ उहाँ यरुशलेम ओहोँर जैना विचार करलैँ |
\v 52 तौ उहाँ समाचार नन्ना मनैनहे आघे पथैलैँ | ओइने गिलैँ, और हुँकार लग सक्कु चिज तयार पारक लग सामरीनके एकथो गाँऊमे गिलैँ |
\v 53 पर यरुशलेम ओहोँर जैना बल्गर विचार पता पाके ओइने हुँकिनहे स्वागत नै करलैँ |
\v 54 तौ यी देख्के हुँकार चेलाहुँक्रे याकूब और यूहन्ना कलाँ, “प्रभुजी, का अप्नी चाहथी की स्वर्गमेसे आगी बर्साके यनहे भस्म हुइना कहिके हम्रे आज्ञा करी?”
\v 55 पर घुमके उहाँ ओइन्हे हप्कैलाँ |
\v 56 तौ उहाँहुँक्रे औरे गाउँ ओहोँर गैलैँ |
\s विश्वासीहुँक्रीहिनके चुकैना मूल्य
\r (मत्ती ८:१९-२२)
\p
\v 57 उहाँहुँक्रे डगरमे जाईबेर, एकथो मनैया हुँकिनहे कहल, “हे प्रभु, अप्नी जेहोँर जैबी मै अप्निक पाछे लागम |”
\v 58 तब् येशू उहिन्हे कलाँ, "गिदारिनके दोँदर और आकाशके चिरैँचुरुंगीनके घोल रथिन, पर मनैयक छावक लग ते मुन्ता धरना फेन ठाउँ नै हो |"
\v 59 उहाँ दोसरहे कलाँ, “मोरिक पाछे लागो |” पर उ कहल, “आघे मोरिक बाबाहे भँथारे जाई दि |”
\v 60 उहाँ उहिहे कलाँ, “मुर्दनहे ओइनके अपन मुर्दा गारे देऊ, पर तुँ जाके परमेश्वरके राज्यक सुसमाचार प्रचार करो |”
\v 61 औरे फेन कहल, “प्रभु, मै अप्निक पाछे लागम, पर आघे अपन घरेम रहुइयन्से महिन्से बिदा लेहे देऊ |”
\v 62 पर येशू उहिहे कलाँ, “अपन हाँथ हरमे धारके पाछे हेरुइया केऊ फेन परमेश्वरके राज्यक योग्यक नै हुई |”
\c 10
\s सत्तरथो चेलाहुँक्रे पठागैलक
\p
\v 1 यकरपाछे प्रभु औरे सत्तर जहनहे नियुक्त्त करलैँ, और अपन जैना सक्कु शहर और गाउँमे अपनसे आघे ओइन्हे दुई-दुई जहनहे पथैलैँ |
\v 2 उहाँ ओइन्हे कलाँ, "फसल ते प्रशस्त बा, पर कतुइया मजदूर थोरचे बताँ | तबेकमारे खेतवक प्रभुहे प्रार्थना करो, कि ऊ अपन खेतवा काटक लग मजदूर पठादेहे |"
\v 3 जाऊ, हेरो, मै तुहुरिन्हे ब्वाँसाहुँक्रीहिनके बिच्चेम  भेँरीनके पठ्वन जस्ते पथैँम |
\v 4 ना पैसक थैली, ना झोली, ना जुत्ता बोक्हो, ना डगरमे किहुहे अभिवादन करहो |
\v 5 ''जोन घरेम पैँठ्बो शुरूमे कहो, 'यी घरहे शान्ति होए!'
\v 6 यदि वहाँ शान्तिप्रिय मनैया रही कलेसे तुहुरिनके शान्ति ओकर सँग रही, पर नै रही कलेसे उ शान्ति तुहुरिनके थेन घुमके आजाई |
\v 7 ओइके देहल चिज खा पिके वहे घरेम बैठ्हो | काकरेकी किसनवा अपन कमाहीक योग्यक रहत | घर-घर पैँठके ना नेंग्हो |
\v 8 ''जब तुहुरे कोनो बजारमे जैबो, ते  ओइने तुहुरिनके स्वागत करहीँ, तौ तुहुरिनके आघे धारल खाना खैहो,
\v 9 वहाँ रलक रोगिनहे मजा करो, और ओइन्हे कहो, 'परमेश्वरके राज्य तुहुरिनके लग्गे आगिल बा |'
\v 10 पर जब तुहुरे कोनो बजारमे पैँठ्बो, और ओइने तुहुरिनके स्वागत नै करहीँ, तब् निकरके उ बजारीक दग्रिमे जाऊ, और कहो,
\v 11 'हमार गोरामे चप्टल तुहुरिनके बजारीक धुर समेत  हम्रे तुहुरिनके विरुद्धमे  टकट्कयाइती | तभुन फेन यी जानो, की परमेश्वरके राज्य लग्गेहेँ आगिल बा |'
\v 12 मै तुहुरिन्हे कहतुँ, उ दिन उ बजारसे सदोमके हालत सहना मेरके हुई |
\v 13 "धिक्कार तुहिन्हे, ए खोराजीन! धिक्कार तुहिन्हे, ए बेथसेदा! काकरेकी तुहुरिनमे करल शक्तिशाली काम टुरोस और सिदोन करल हुईत कलेसे ओइने तब्बेहेँ भाङ्ग्रा लगाके और भुवा घाँसके पश्चात्ताप करसेक्ताँ |
\v 14 पर न्यायके दिनमे तुहुरिनकेसे टुरोस और सिदोनके हालत सहना मेरके रही |
\v 15 ए कफर्नहुम, का तैँ स्वर्गसम उठाजैबे? तैँ ते पातालसम गिराजैबे |
\v 16 ''जे तुहुरिनके बात सुनत उ मोरिक बात सुनत | जे तुहुरिन्हे अस्वीकार करत, उ महिन्हे अस्वीकार करत, और जे महिन्हे अस्वीकार करत, उ महिन्हे पठुइयाहे अस्वीकार करत |"
\v 17 उ सत्तर जाने आनन्दसे घुमके आके असिक कलाँ, “प्रभुजी, अप्निक नाउँमे भूत फेन हमारिक वशमे आजिथैँ |”
\v 18 उ ओइन्हे कलाँ, “मै शैतानहे स्वर्गमनसे बिजली जस्ते गिरत देख्न्नु |
\v 19 मै तुहुरिन सप्वन और बिच्छिनहे किच्लैना और शत्रुनके सक्कु शक्तिमे अधिकार देहल बतुँ, और कोनो फेन बात तुहुरिन नोकसान नै करी |
\v 20 तबफेन दुष्टात्मा हुँक्रे तुहुरिनके वशमा बतैँ कहिके आनन्दित नै हुइहो, पर तुहुरिनके नाउँ स्वर्गमे लिखल बा कहिके रमाऊ |"
\v 21 वहे बेला येशू पवित्र आत्मामे आनन्दसे भरगैलैँ, और कलाँ, "हे बाबा, स्वर्ग और पृथ्वीक परमप्रभु, मै तुहिन्हे धन्यवाद देहतुँ, काकरेकी तैँ यी बात बुद्धिमान और समझदारसे नुकाके  लर्कनहे उ प्रकट करले | "हाँ, बाबा, काकरेकी तुहिन्हे यहे मजा लागल |
\v 22 ''मोरिक बाबा सक्कु चीज महिन्हे सौँप देहल बा, छावाके हो कहिके बाबा  बाहेक  केऊ नै जानत | बाबा के हो कहिके छावा बाहेक, और छावा हुँकिनहे जेकर थेन देखैना इच्छा करत, ओकर बाहेक औरे केऊ नै जानत |”
\v 23 चेलाहुँक्रीहिनके ओहोँर घुमके उ ओइन्हे गुप्तमे कलाँ, “धन्य हुईत उ आँखी, जे तुहुरिनके देखल यी बातहुँक्रीहिनहे देख्थाँ |
\v 24 काकरेकी मै तुहुरिन्हे कहतुँ, बहुत्ते अगमवक्ताहुँक्रे और रज्वाहुँक्रे तुहुरे ज्या  देख्थो, वहे देखना इच्छा करल रहिँत, पर नै देख्लैँ और ज्या  तुहुरे सुन्थो वहे सुन्ना इच्छा करल रहिँत पर नै सुन्लैँ |"
\s मजा सामरीक दृष्टान्त
\p
\v 25 व्यवस्थक एकथो  पण्डित हुँकार परीक्षा करे थरह्यागैल, और यी प्रश्न  पुँछल, “गुरुजी, अनन्त जीवन पाइक लग महिन्हे काकरे परी?"
\v 26 उ ओइन्हे कलाँ, “व्यवस्थामे का लिखल बा? तैँ का पहरले?”
\v 27 उ कहल, “तैँ परमप्रभु, अपन परमेश्वरहे अपन सक्कु हृदयसे, अपन सक्कु प्राणसे, अपन सक्कु समझसे और अपन सक्कु मनसे प्रेम कर, और अपन परोसिहे अपन जस्ते प्रेम कर |”
\v 28 उ ओइन्हे कलाँ, “तैँ ठीक जवाफ देले | ओस्तेके कर, और तैँ जिबे |”
\v 29 पर उ अपनहे धार्मिक देखैना इच्छा करके येशूहे कहल, “मोरिक परोसी के हो ते?”
\v 30 येशू जवाफ देलैँ, “एकथो मनैया यरुशलेम मनसे यरिहो ओहोँर जाईट रहे | उ डाँकूनके फेला परगिल | ओइने उहिन्हे नङग्वा बनाके पित्लैँ, और अद्घताहा पारके छोरके गैलैँ |
\v 31 सँयोगसे एकथो पूजाहारी उ डगर होके जाईत रहे, और उ अद्घताहा मनैयाहे देख्के उ दोसर ओहोँर तरकके चलगिल |
\v 32 ओस्तेहेँके एकथो लेवी फेन उ ठाउँमे आपुगल उहिन्हे देख्के उ फेन दोसर ओहोँर तरकके चलगिल |
\v 33 पर एकथो सामरी ओकर अपन यात्रामे जाईबेर उ मनैया रहल ठाउँमे आपुगल, और ओकर मन दयासे भरगिलिस |
\v 34 और ओकर थेन जाके तेल और दाखमद्य लगाके ओकर खतरामे पट्टी बहान देहल, और अपने गडहकमे चहुँराके उहिन्हे एकथो पौवामे नानके ओकर सेवा करल |
\v 35 दोसर दिन उ दुई चाँदिक सिक्का पौवाक मलिकवाहे देके कहल, “यकर हेरचाहा करो, आउर धेउर खर्च लागी ते मै घुमके आइबेर तुहिन्हे तिरदेहम |”
\v 36 येशू पुछ्लैँ, “तोर विचारमे यी तिन जहनमेसे डाँकूनके हाँथेम परना मनैयक छिमेकी कोन ठहरल?”
\v 37 उ कहल, “उ मनैयक उप्पर दया देखुइया |” तबे येशू उहीहे कलाँ, “जा, तैँ फेन ओस्तेहेँके करिस |”
\s मार्था और मरियमके घरेम
\p
\v 38 उहाँहुँक्रे जाईबेर ओइने कोनो एकथो गाउँमे गैलैँ, और मार्था नाउँ रहल एकथो स्त्री हुँकिन अपन घरेम स्वागत करल |
\v 39 मरियम नाउँ रहल ओकर एकथो बाबु रहिस | उ येशूक गोरातीर बैठके हुँकार वचन सुने |
\v 40 पर मार्था सेवा-सत्कारके धेउर काममे अट्कल रहे | उ येशूक थेन आके कहल, “प्रभुजी, मोरिक बाबु सेवा-सत्कारके काममे महिन्हे एक्केली पारल बाती, अप्नी ध्यान नै देठी? उहिहे कई देऊ और उ महिन्हे सहयोग करी |”
\v 41 पर येशू जवाफ देके उहिहे कलाँ, “मार्था, मार्था, तैँ धेउर बाटके विषयमे चिन्ता करथे, और व्याकुल हुईथे |
\v 42 पर आवश्यकता एक्केथो बातके बा, वहे असल बाट मरियम छानल बा, उ उहिसे नै छीन जाई |”
\c 11
\s प्रार्थनक बारेमे येशूक शिक्षा
\r (मत्ती ६:९-१३,७:७-११)
\p
\v 1 उहाँ कोनो एक ठाउँमे प्रार्थना करत रहिँत | उहाँ प्रार्थना करके सेक्के चेला हुँकरीहिनहे मेसे एक जाने हुँकिनहे कलाँ, “हे प्रभु, यूहन्ना अपन चेला हुँकरीहिनहे सिखाइल हस हम्रिहिनहे फेन प्रार्थना करे सिखादी |”
\v 2 उहाँ ओइन्हे कलाँ, “तुहुरे प्रार्थना करेबेर असिक कहो, '' 'हे बाबा, तोहाँर  नाउँ पवित्र करजाए, तोहाँर  राज्य आए |
\v 3 हमार दिनभरिक  खाना हम्रिहिनहे हर दिन देऊ  |
\v 4 हमार पाप हम्रिहिन माफ करदेहो, काकरेकी हम्रे फेन हमार बिरुद्धमे अपराध करुइयन माफ करदेथी | हम्रिहिनहे परीक्षामे नै लैजैहो' |”
\v 5 तौ उहाँ ओइन्हे कलाँ, “मान लेउ, तुहुरिनमेसे केक्रो एकथो संघरिया बा | उ आधा रातमे ओकर थेन जाके कथैँ, 'संघरिया, महिन्हे तीनथो रोटी सापत देऊ |
\v 6 काकरेकी मोरिक एकथो संघरिया यात्रमेसे मोरिक थेन आइल बतै, और उहिन्हे खवैना मोरिक थेन कुछु नै हो |'
\v 7 ''ऊ भित्तरसे जवाफ देके कहत, 'महिन्हे ना सताऊ दवार लाग गिलबा और मोरिक छाईछावाहुँकरे मोरिक सँग पत्थ्रीई मे बातैँ | मै उठ्के अप्निहे कुछु नि दिहे सेकम |'
\v 8 मै तुहुरिन्हे कहतुँ, सँघरियक नातासे ऊ उठ्के उहिन्हे कुछु नै दि पर उ लगातार मंग्लक वोरसे उठ्के उ खाँचो परल जतरा उहिन्हे दि |
\v 9 ''मै तुहुरिन्हे कहतुँ, माँगो ते तुहुरिन्हे  देजाई, खोजो  ते तुहुरे भेटैबो, ढकढकाऊ  ते तुहुरिनके लग खोलजाजाई |
\v 10 काकरेकी हरेक जे माँगत, उहिन्हे मिलत, जे खोजत, उ भेटाईट, जे ढकढकाई, ओकर लग दवार खोलजाजाई | 
\v 11 ''तुहुरिनमेसे कोन बाबा असिन हुई, जेकर छावा रोटी मंग्लेसे उहिन्हे ढुङ्गा दि, कि मच्छी मंग्लेसे मच्छिक बदला सँप्वा दि?
\v 12 अथवा अण्डा मंग्लेसे उहिन्हे बिच्छी दि?
\v 13 तुहुरे दुष्ट होके अपन छाईछावन मजा चीज देहे जन्थो कलेसे, तुहुरिनके स्वर्गीय बाबासे मँगुइयनहे कतरा धेउर करके पवित्र आत्मा दिहिँ |"
\s येशू और बालजिबुल
\r (मत्ती १२:२२-२९,४३-४५, मर्कूस ३:२०-२७)
\p
\v 14 उहाँ एकथो  भूतवा निकारत रहिँत, जे गोँग रहे भूतवा निकरल ते ऊ गोङ्ग्वा बोलेलागल, और मनैहुँक्रे अचम्म होगिलैँ
\v 15 पर ओइनमेसे केऊ-केऊ कहल, ''भूतनके मलिकवा बालजिबुलसे ऊ भूतन निकारत |"
\v 16 दोसरजे भर हुँकार परिक्षा करक लग हुँकिनसे  स्वर्गमनसे एकथो चिन्हा मंग्लैँ |
\v 17 पर ओइनके बिचार जानक लग ऊ ओइन्हे कलाँ, ''जोन राज्यमे फुट रहल ऊ उजाड़ होजाइत | जोन घरेम फूट रहत ऊ नष्ट हुईत |
\v 18 शैतानके फेन अपनेसे दरार हुई कलेसे, ओकर राज्य कसिक टिकी? काकरे तुहुरे कथो कि मै बालजिबुलसे भूतन भगैथूँ |
\v 19 मै बालजिबुलसे भूतनहे निकरथुँ कलेसे, तुहुरिनके छावाहुँक्रे किहिसे ओइन्हे निकरथैँ? ओईनेहे तुहुरिनके न्याय करहीँ |
\v 20 पर परमेश्वरके अङग्रीलेके मै भूतनहे निकरथुँ कलेसे, परमेश्वरके राज्य परमेश्वरके राज्य तुहुरिनकेमे आसेकल बा |
\v 21 हतियारसे समहरल बल्गर मनैया अपन घरक रक्षा करत कलेसे ओकर मालमत्तर सुरक्षित रथैँ |
\v 22 पर उहिन्से बल्गर मनैया आके ओकरमे आक्रमण करके उहिन्हे जिटल कलेसे, उ भर परल ओकर सक्कु हथियार छिनके लैजाई, और ओकर मालसामान लूटके बाँटत |
\v 23 ''जे मोरिक पक्षमे नै हो, उ मोरिक विरुद्धमे रहत, और जे मोरिक सँग नै बिटोरत, उ छित्रादेहत
\v 24 "जब अशुद्ध आत्मा मनैयकमेसे निकरके जाईत, उ बिसाँइक लग सुखल ठाउँ खोज्ती नेगत, पर केहोँरो नै भेटाईट | तब् उ कहत, 'जहाँसे मै निकरके अइनु, वहाँ अपन घर मै फेनदोस्रे घुमजैम |' \v 25 जब उ घुमके आइत,  ऊ, उ  घर बहारके  सजाइल भेटाईट | 
\v 26 तब् ऊ जाके अपनसे फेन धेउर दुष्ट आकुर सातथो आत्माहुँक्रीहिनहे संगे नानत, और ओइने भित्तर पैठ्थैँ और उहाँ वासा  बैट्थैँ और उ मनैयक पाछेक दशा आघेकसे झन खराब हुईथिस  |"
\v 27 ऊ यी बात बोल्ती-बोल्ती भीड़मेसे कौनो स्त्री चिल्लाके कहल, ''धन्य उ नारी जे तुहिन्हे गर्भधारण करल और अपन दूध खवाइल |"
\v 28 पर उ कलाँ, ''बरु ओइने धन्य हुईतैँ जे परमेश्वरके वचन सुन्थैँ और पालन करथैँ |"
\s योनक चिन्हा
\r (मत्ती १२:३८-४२)
\p
\v 29 भीड़हुँक्रे जम्मा हुईबेर ऊ  कलाँ, ''यी पुस्ता दुष्ट पुस्ता हो | यी चिन्हा खोजत, पर योनक चिन्ह बाहेक यिहिहे और दोसर कोनो चिन्हा नै देजाई |
\v 30 काकरेकी जोन रितिसे योना निनवेक मनैनके लग चिन्हा हुईल रहे वहे रितिसे मनैयक छावा फेन यी पुस्ताके  लग चिन्ह हुई |
\v 31 न्यायमे यी पुस्तक मनैन सँग दक्खिन देशके रानी उठ्के यनहे दोषी ठहराई, काकरेकी ऊ पृथ्वीक उपारिक किनारेसे सोलोमोनके बुद्धि सुनक लग आइल रहे | पर हेरो, यहाँ एक जाने बा, जे सोलोमोनसे महान बा |
\v 32 निनवेक मनैहुँक्रे न्यायमे यी पुस्ता सँग थरह्याके यिहिहे दोषी ठहरैहीँ, काकरेकी ओइने योनक प्रचारमे पश्चात्ताप करल रहिँत, और हेरो, यहाँ एक जाने बा, जे योनासे महान बा |"
\s शरीरके दिया
\r (मत्ती ६:२२-२३)
\p
\v 33 केऊ फेन दिया बारके गुप्त ठाउँमे अथवा भारक तरे नै धारत, पर भित्तर जउईया सक्कुजे ओजरार देखिँत कहिके सामदानमे धारत |
\v 34 तुहुरिनके शरीरके दिया तुहुरिनके आँखी हो | तुहुरिनके आँखी ठिक बा कलेसे तुहुरिनके सारा शरीर ओजरार रहत पर उ खराब बा कलेसे तुहुरिनके शरीर फेन अंधार रहत |
\v 35 तबेकमारे होसियार होऊ तुहुरिनकेमे रहल ओजरार अंधार नाहोजाए |
\v 36 यदि तुहुरिनके पूरा शरीर ओजरारसे भरलबा कलेसे, तथा कौनो भाग अंधार नै हो कलेसे, ऊ सक्कु ओजरार रहत, जसिके दियक किरण तुहुरिन्हे ओजरार देहत |"
\s फरिसीहुँक्रीहिनमे धिक्कारके बोली
\r (मत्ती २३:१-३६)
\p
\v 37 येशू बोलके सेक्लैँ ते एक जाने फरिसीनहे खाना खाई बलाइल |
\v 38 पर खैनासे आघे हुँकिनहे हाँथ नै धुइल देख्के उ फरिसी छक्क परगील |
\v 39 पर प्रभु उहिन्हे कलाँ, ''तुहुरे फरिसीहुँक्रे खोरिया और तथियक बाहेर पाँजर मिस्थो, पर तुहुरिनके भित्तर भर लूट और दुष्टतासे भरल रहत |
\v 40 मूर्ख मनै रेऊ, जे बाहेरके भाग बनाईल, का वहे भित्तर फेन नै बनाइल?
\v 41 पर भित्तर के चिज दान स्वरुप देऊ, और तुहुरिनके लग सक्कु चिज शुद्ध होजाई |
\v 42 ''पर तुहुरे फरिसीहुँक्रीहिन्हे धिक्कार! काकरे तुहुरे पुदिना और आरूद और सक्कु जड़ीबुटीक दशांश देठो, पर न्याय और परमेश्वरके प्रेमके आशा करथो पर औरे कामके फेन आशा नै करके यी काम फेन तुहुरिन करे पर्ना रहे |
\v 43 ''तुहुरे फरिसीहुँक्रीहिन्हे धिक्कार काकरेकी तुहुरे सभाघरहुँक्रीहिनमे मुख्य-मुख्यमे  बैठ्ना और बजारहुँक्रीहिनमे  अभिवादन लेना रुचैथो |
\v 44 ''तुहुरिन्हे धिक्कार! काकरेकी तुहुरे ऊ चिहानहुँक्रीहिन्  हस  बतो, जोन नै देखैथैँ और चाल नै पाके मनैहुँक्रे ओम्ने नेङथैँ |"
\v 45 व्यवस्थक पण्डितहुँक्रीहिनमेसे एक जाने हुँकिनहे कहल, ''गुरुजी, यी बात करके अप्नी ते हमार फेन बेईज्जत करथी |"
\v 46 ऊ कलाँ, ''तुहुरे व्यवस्थक पण्डितहुँक्रीहिनहे  फेन धिक्कार! काकरेकी बोके नै सेक्ना भरवा मनैनमे तुहुरे लड्ठो, पर तुहुरे अप्निहीँ भर एकथो अङग्रीलेके फेन ऊ भरवा नै छुथो
\v 47 ''तुहुरिन्हे धिक्कार! काकरेकी तुहुरिनके पुर्खाहुँक्रीहिनके  मारल अगमवक्ताहुँक्रीहिनके चिहान तुहुरे बनैथो |
\v 48 असिके तुहुरे अपन पुर्खनके काममे साक्षी बतो, और ओइन संगे सहमत हुईथो, काकरेकी ओईने ओइनके हत्या करलैँ, और तुहुरे भर ओइनके चिहान बनैथो |
\v 49 तबेकमारे परमेश्वरके बुद्धि फेन कहल, 'मै ओइनके थेन अगमवक्ताहुँक्रीहिन् और प्रेरितहुँक्रीहिन् पठैबुँ | ओइनमेसे किहुहे ओइने मुवैहीँ और किहुहे सतैहीँ |
\v 50 संसारके शुरुवातसे सक्कु अगमवक्ताहुँक्रीहिनके रक्तपातके लेखा यी पुस्तासे लेजाई |
\v 51 हो, मै तुहुरिन्हे कहतुँ, हाबिलके खुनसे लेके, वेदी और मन्दिरके पवित्र-स्थानके बिच्चेम  मारगिलक  जकरियासमके खुनके लेखा यी पुस्तासे लेजाई |
\v 52 ''तुहुरे व्यवस्थक पण्डितहुँक्रीहिन् धिक्कार! काकरेकी तुहुरे ज्ञानके चाभी ते लेलो, पर तुहुरे अप्निहीँ फेन भित्तर प्रवेश  नै करलो, और औरे  प्रवेश करुइयनहे  फेन रोक्लो |"
\v 53 जब उ वहाँसे निकरलैँ, तब् शास्त्रीहुँक्रे और फरिसीहुँकरे हुँकार घोर विरोध करती बहुत्ते बिषय ओइनमे हुँकिनहे प्रश्न करे लग्लै,
\v 54 और हुँकार मुहमेसे निकरल बातमे हुँकिनहे पकरना दाउमे बैठलैँ |
\c 12
\s चेतावनी और प्रोत्साहन
\r (मत्ती १०:२६-३३)
\p
\v 1 यहे बिच्चेम जब हजारौँक भीड़ जम्मा हुईलस, यहाँसम कि एकजे दोसर जहन्हे दाबे लग्लाँ, ऊ आघे अपन चेलाहुँक्रीहिनहे कहे लग्लाँ, ''तुहुरे फरिसीहुँक्रीहिनके खमीरसे होसियार बैठो | ऊ खमीर ओइनके कपट आचरण हो |
\v 2 छोपल असिन कोनो बात नै हो, जोन प्रकट नै हुई, और नुकल कौनो बात नै हो, जोन पत्ता नै लागी |
\v 3 तबेकमारे ज्या तुहुरे अंधारमे कहल बतो, ऊ ओजरारमे सुनाजाई | गुप्त कोठामे कहल बात घरक धुरिमेसे प्रचार हुई |
\v 4 ''मोरिक संघरियन रेऊ, मै तुहुरिन्हे कहतुँ, ओइनसे जिन डराऊ जे शरीरहे मुवैथैँ, पर ओकर पाछे आकुर कुछु नै करे सेक्थैँ |
\v 5 पर किहिसे डराई परत, मै तुहुरिन्हे चेतावनी देहम: ओइनेहेन्से डराई परत जेकर थेन शरीरहे मारके नरकमे फेँकादेना शक्ति बा | मै तुहुरिन्हे कहतुँ, उहिनेसे डराऊ |
\v 6 का दुई पैसामे पाँचथो गेउँरी नै बिक्थाँ? ओइनमेसे एकथोहे फेन परमेश्वर नै बिसरैथैँ |
\v 7 पर तुहुरिनके ते मुन्टक भुत्ला समेत गिनल बा | तबेकमारे ना डराऊ, तुहुरे बहुत्ते गेँउरीनसे धेउर मोलके बतो |
\v 8 ''मै तुहुरिन्हे कहतुँ हरेक जे महिन्हे मनैनके सामुन्ने स्वीकार करत, उहिन्हे मनैयक छावा फेन परमेश्वरके दूतहुँक्रीहिनके सामुन्ने स्वीकार करी |
\v 9 पर जे महिन्हे मनैनके सामुन्ने अस्वीकार करत, परमेश्वरके दूतहुँक्रीहिनके सामुन्ने ऊ फेन अस्वीकार हुई |
\v 10 हरेक जे मनैयक छावक विरुद्धमे बोली, उहिन्हे क्षमा हुई, पर जे पवित्र आत्माके विरुद्धमे निन्दा करि, उहिन्हे क्षमा नै हुई |
\v 11 ''जब ओइने तुहुरिन्हे सभाघर, शासक और अधिकारिनके सामु नन्हीँ, तब् तुहुरे कसिक और का जवाफ देना हो, अथवा का कहे परना, ऊ फिक्री ना करो |
\v 12 काकरेकी वहे बेला तुहुरे का कहे परना हो पवित्र आत्मा तुहुरिन्हे सिखाई |"
\s मूर्ख धनी मनैयक दृष्टान्त
\p
\v 13 भिडमेसे एक जाने हुँकिनहे कहल, ''गुरु, मोरिक दादूहे कहिदि, और उ अंशबन्दा करदि |"
\v 14 पर ऊ उहिन्हे कलाँ, ''संघरिया, के महिन्हे तुहुरिनके उप्पर न्याय करना अथवा तुहुरिन्हे सम्पत्ति बाँत देना बनाइल?"
\v 15 उ ओइन्हे कलाँ, ''होसियार रहो, सक्कु मेरके लालचसे बच्ना काम करो, काकरेकी मनैयक जिन्दगी ओकर धनसम्पत्तिक प्रशस्ततामे नै रहत |"
\v 16 उ ओइन्हे एकठो दृष्टान्त कलाँ, ''कौनो एकठो धनी मनैयाक जमिनमे प्रशस्त उब्जनी हुईलस |
\v 17 ऊ मनमने गुन्गुनाई लागल, 'मोरिक अन्न धरना ठाउँ मोरिक थेन नै हो, आब मै का करूँ?'
\v 18 तब् ऊ कहल 'मै असिक करम अपन देहरिनहे भस्काके झन बरबर बनैबुँ, और मोरिक सक्कु अनाज और मालताल वहे धारम |
\v 19 तब् मै अपन प्राणहे कहम, ''ए प्राण, बहुत्ते सालसम पुग्ना प्रशस्त सम्पत्ति तोर लग जम्मा हुईलबा | सुख चैनमे बैठ | खा, पि, और मोज कर'' |'
\v 20 ''पर परमेश्वर उहिन्हे कलाँ, 'ए मूर्ख, आझिराटके तोरिक प्राण तुहिन्से लेजाजई, और ज्या चीज तैँ अपन लग कुरह्याइल बते, उ केकर हुइना ?'
\v 21 ''अपन लग धन सम्पत्ति कुरह्यैना, परमेश्वरके दृष्टीमेधनी नै हुइना मनैयक अवस्था अस्तेहे हुई |"
\s चिन्तित नै हुइना
\r (मत्ती ६:२५-३४)
\p
\v 22 उ अपन चेलाहुँक्रिहिन कलाँ, ''तबेकमारे मै तुहुरिन्हे कहतुँ, अपन प्राणके लग का खाऊँ और शरीरके लग का घाली कहिके चिन्तित नै होऊ |
\v 23 काकरेकी प्राण भोजनसे और शरीर लुग्गासे भरी हो |
\v 24 कौवनहे विचार करो ओइने ना ते बुइथैँ, ना कटनी करथाँ, ओइनके ना ते भण्डार ना देहरी बतिन, तबफेन परमेश्वर ओइन्हे खवैथैँ | तुहुरे चिरैँचुरूंङगिनसे बहुत धेउर मोलके बतो |
\v 25 तुहुरिनमेसे के फिक्री करके अपन आयुमे एक घड़ीसम फेन थपे सेकत?
\v 26 तबेकमारे तुहुरे ओत्रा छुटी काम फेन नै करे सेक्थो कलेसे दोसर बातके चिन्ता काकरे करथो?
\v 27 ''लिली फुलाहे बिचार करो, कसिक ओइने ना ते मेहनत करथाँ ना कत्थाँ, पर मै तुहुरिन्हे कहतुँ, सोलोमन राजा फेन अपन सक्कु गौरवमे | यनमेसे एकथो जहनके फेन सजल नै रहे |
\v 28 पर आज रना और दोसर दिन आगीमे फेँकाजैना मैदानके घाँसहे परमेश्वर असिके सजैथैँ कलेसे, ए अल्पविश्वासीहुँक्रे, उ तुहुरिन्हे झन कतरा धेउर सजैहीँ |
\v 29 का खैबुँ कि का पिबुँ कहिके तुहुरे खोजिमे ना बैठो, और चिन्तित फेन ना होऊ |
\v 30 काकरेकी संसारके सक्कु मनैहुँक्रे यी बातहुँक्रीहिनके खोजिमे रथैँ | तुहुरिनके बाबा जन्थैँ कि तुहुरिन्हे यी बातके खाँचो बा |
\v 31 पर परमेश्वरके राज्यक खोजी करो, और यी सक्कु चीज फेन तुहुरिन्हे देजाजाई |
\v 32 ''छुटी बगाल ना डराऊ! काकरेकी तुहुरिन्हे राज्य देहक लग तुहुरिनके बाबा खुशी बा |
\v 33 तुहुरिनके सम्पत्ति बेँचके भिक्षा देऊ | अपन लग थोत्रो नै हुईंना थैली बनाऊ स्वर्गमे कबु नष्ट नै हुइना धन स्वर्गमे कुरह्याऊ | वहाँ चोर नै अइथैँ और किरा फेन नै लग्थाँ |
\v 34 काकरेकी जहाँ तोहाँर धन बा , वहैँ तोहाँर मन फेन रही |"
\s जागल रहो
\r (मत्ती २४:४२-५१, मर्कूस १३:३२-३७)
\p
\v 35 "तुहुरे अपन करहिउ कसो और तुहुरिनके दिया बरती धरो |
\v 36 तुहुरे ऊ मनैन जस्ते होऊ जे अपन मलिकवा भोजेमसे घुमके आके धकढक्याई बेर ओकर लग झत्ते दवार खोलदेहत |
\v 37 उ नोकरहुँक्रे धन्यके हुईत, जेकर मलिकवा घरे अइलेसे ओइन्हे जागल भेटैहीँ | जात्तिके मै तुहुरिन्हे कहतुँ, उ अपन पटुका कसके ओइन्हे खाई बैठाई, और आके ओइनके सेवा करि |
\v 38 यदि उ आधा रात वा उहिन्से फेन आउर ढीला अइलेसे फेन नोकरहुँक्रीहिनहे जगले भेटाईल कलेसे, ओइने धन्यके हुईत |
\v 39 पर यी जानो, कि चोर कब आई कहिके घरक मलिकवा जानत कलेसे उ जागल रना रहे, और चोरवा हे घर फोरके पैठे नै देना रहे |
\v 40 तुहुरे फेन तयार रहो, काकरेकी तुहुरिनके नै चीताइल बेला मनैयक छावा आई |"
\v 41 तब् पत्रुस कहल, ''हे प्रभु का यी दृष्टान्त हमार लग किल बताइल बती, कि और सक्कुहुनके लग |"
\v 42 प्रभु कलाँ, ''उ विश्वासी और बुद्धिमानी भण्डारे के हो, जिहिन्से ओकर मलिकवा अपन परिवारहे निश्चित समयमे ओइनके भागमे पर्ना खाना देहक लग खतैहीँ |
\v 43 ऊ दास धन्यके हो, जिहिन्से ओकर मलिकवा अइलेसे ओस्तेहेँ कर्ती भेतैहिँ |
\v 44 जात्तिके मै तुहुरिन्हे कहतुँ, ऊ उहिन्हे अपन सक्कु सम्पत्तिमे अधिकार दिही |
\v 45 पर ऊ दास अपन मनमे ''मोरिक मलिकवा अइनामे बेर करी'' कहिके कमारा और कमारीनहे पिटे लागल, और उ खाई, पिए और मतवार हुई लागल कलेसे,
\v 46 ओकर आशा नै करल दिन और नै चिताइल घड़ीमे ओकर मलिकवा आई और उहिन्हे दण्ड दि, और ओकर दशा अविश्वासीनके जस्ते हुई |
\v 47 ''अपन मलिकवक इच्छाबमोजिम नै करुइया दास भर गजब पिटाई खाई |
\v 48 पर मलिकवक इच्छा नै जानके पिटाई खैना योग्यक काम करुइया थोरचे पिटाई खाई प्रतेक जिहिनसे धेउर दोगिल वा उहिन्हे धेउर माँग जाजाई, और हरेक जिहिन्हे धेउर सुम्पल बा, उहिन्से आउर धेउर लेजाजाई |"
\s शान्ति नै हो, विभाजन
\r (मत्ती १०:३४-३६)
\p
\v 49 "मै पृथ्वीमे आगी उल्दे अइनु, उ ते बरु आग्गिहिँसे लग जैना रहे ते हुइना रहे |
\v 50 एकथो बप्तिस्मा बा जोन महिन्हे लेना बा | उ पूरा नै हुईत सम मै बहुत व्याकुल बतुँ |
\v 51 का तुहुरे सम्झथोँ कि मै पृथ्वीमे शान्ति नाने अइनु? नै हो, मै तुहुरिन्हे कहतुँ, बरु मै विभाजन नाने अइनु |
\v 52 काकरेकी अब ओसिक एक परिवारमे पाँच जाने एकदोसर जहनमे विभाजित हुइती, तिन जहनके विरुद्धमे दुई, और दुई जहनके विरुद्धमे तिन |
\v 53 ओइने विभाजन हुई-बाबक विरुद्धमे छावा, और छावक विरुद्धमे बाबा, दाई छाईक विरुद्धमे और छाई दाईक विरुद्धमे, ससुइया अपन पतुईहियक विरुद्धमे, और पटुईहिया अपन ससुईयक विरुद्धमे |"
\s समयक लक्षण
\p
\v 54 उ भीड़हे फेन कलाँ, ''तुहुरे पश्छिउँ ओहोँर बद्री उठ्ती देख्के झट्टी कथो, 'पानी परी' और ओस्तेहेँ हुईत |
\v 55 जब दखन्यहाँ हावा चलत तब् तुहुरे कथो, 'गर्मी हुई' और ओस्तेहेँ हुईत |
\v 56 ए कपटी हो! तुहुरे आकाश और पृथ्वीक लक्षण बतादेहे सेक्थो, पर वर्तमान समयके अर्थ लगाई काकरे नै जन्थो?
\v 57 कोन बात ठिक हो कहिके तुहुरे अप्निहीँ काकरे निणय नै करथो?
\v 58 तुहुरिनके उजुरवालक सँग हाकिमके थेन जाईबेर, डगरेमे उहिन्से मिलाप करो, नै ते उ तुहुरिन्हे न्यायधीशके थेन तानके लैजाई, और न्यायधीश तुहुरिन्हे अफिसरके हाँथेम जिम्मा दैदि, और अफिसर तुहिन्हे झेलमे दारदी |
\v 59 मै तुहुरिन्हे कहतुँ, तुँ एक-एक पैसा नै तिरतसम वहाँसे छुटे नै भेतैबो |''
\c 13
\s पश्चात्ताप वा विनाश
\p
\v 1 वहे बेला वहाँ बहुत्ते जाने उपस्थित रहिँत, जे उ गालीलीहुँक्रीहिनके विषयमे हुँकिनहे कहल जिहिन्हे पिलातस हत्या करक ओइनके खुनक बलि हुईल पशुनके खुनसँग मिलादेहल रहिँत |
\v 2 तब् येशू ओइन्हे जवाफ देलैँ, ''ओइने असिके कष्ट भोग्लैँ कतिकिल, का तुहुरे सोँच्थो यी गालीलीहुँक्रे ओकर सक्कु गालीलीनसे धेउर पापी रहिँत |
\v 3 मै तुहुरिन कहतुँ, ओसिक नै हो, पर तुहुरे पश्चात्ताप नै करबो कलेसे तुहुरे सक्कु जाने ओस्तेके नाश हुईबो |
\v 4 अथवा का तुहुरे सोच्थो उ अठार जाने, जेने सीलोआममे धरहरा ढलके मरल रहिँत, कि ओइने सक्कु यरुशलेम वासिनमेसे धेउर अपराधी रहिँत?
\v 5 ओसिक नै हो, पर मै तुहुरिन्हे कहतुँ, तुहुरे पश्चात्ताप नै करबो कलेसे, तुहुरे सक्कु जाने ओस्तेहेँक नाश हुइबो |''
\v 6 ओकर पाछे ऊ दृष्टान्त कलाँ, ''कौनो मनैया अपन दाखबारीमे एकठो अञ्जीरके बोँट लगाईल रहे | ऊ बोटेम फारा फरल कि कहिके ऊ आइल
\v 7 तब् ऊ मालिकहे कहल, 'तीन बर्ष होगिल, मै यी अञ्जीरके रुख्वम फारा खोजतुँ, पर नै भेतैथुँ | यिहिन्से काटके ढलादे, यी जमीन काकरे अगोती?'
\v 8 ''पर माली कहल, 'अप्नी, यिहिन्से और एक वर्ष रहे दि | मै यकर आँजरपाँजर कोरके मल दारम,'
\v 9 और ओकर पाछे फारा फरगिल कलेसे मजै होगिल, नै फरल कलेसे अप्नी उहिन्हे ढलादेबी' |''
\s शबाथ-दिनमे चोख्वैना काम
\p
\v 10 एकथो शबाथ-दिन कौनो एकथो सभाघरमे ऊ शिक्षा देहत रहिँत |
\v 11 वहाँ एकथो स्त्री रहे, जिहिन्हे अठार वर्षसे दुर्बल पर्ना दुष्टात्मा लागल रहे | उ कुब्री हुइल रहे, और अप्निहीँ पूर्ण रूपसे सीधा हुई नै सेकत रहे |
\v 12 येशू उहिन्हे देख्लैँ, और बलाके कलाँ, ''ए नारी, तैँ अपन दुर्बलतामे मुक्त होगिले |"
\v 13 तब् उ ओकरमे अपन हाँथ धरलैँ, और उ तुरुन्ते सोझ होगिल और परमेश्वरके प्रशंसा करे लागल |
\v 14 सभाघरके शासक रिसागैलस, काकरेकी येशू शबाथमे चोख्वाइल रहिँत, और ऊ मनैनहे कहल, ''काम करना छे दिन बा | तबेकमारे यी छे दिनमे आके चोखाऊ, शबाथ दिनमे नै |"
\v 15 पर प्रभू जवाफ देलैँ, ''कपटी हो! तुहुरिनमेसे के शबाथ-दिनमे गोठ और तबेला मेसे अपन गोरु कि गडाहा खोलके पानी पिवाई का नै लैजाइत?
\v 16 अब्राहामके यी छाई जे अठार वर्षसम शैतानके बन्धनमे रहे, शबाथ-दिनमे यी बन्धनमेसे उ मुक्त हुई पर्ना नै हो का?"
\v 17 ऊ यी बात कहिके सेक्लैँ ते हुँकार बिरोधीहुँक्रे सक्कु जाने शर्ममे परगीलैँ, पर हुँकार करल सक्कु महिमामय काममे मनैहुँक्रे आनन्दित होगिलैँ |
\s भाजीक दाना और खमिरसे दृष्टान्त
\r (मत्ती १३:३१-३३, मर्कूस ४:३०-३२)
\p
\v 18 तब् ऊ  कलाँ, "परमेश्वरके राज्य का जस्ते बा? ओकर तुलना मै किहिसे करूँ?
\v 19 ऊ भाजीक बियक दाना जस्ते हो, जोन एकथो मनैया लैजाके अपन बारीमे लगाइल, और बहारके एकथो रूखवा होगिलस और आकाशके चिरैँचुरुंगीन ओकर हंग्यामे घोल बनैलैँ |"
\v 20 फेन ऊ कलाँ, ''परमेश्वरके राज्यहे मै केकर सँग तुलना करूँ?
\v 21 ऊ खमीर हस हो, जोन एकथो जन्नी मनैया पच्चीस किलो पिठामे मिलाइल और पूरा पिठा खमीरा होगिलस |"
\s साँकिर दवार
\p
\v 22 अब बजार-बजार और गाउँ-गाउँ होके यात्रा करती शिक्षा देती उहाँ यरुशलेम ओहोँर गैलैँ |
\v 23 कोनो एक जाने हुँकिनहे पुँछल, ''प्रभु, का उद्दार पउईयन थोरचे बतैँ?'' पर उ ओइन्हे कलाँ,
\v 24 "साँकिर दवार सोज पैँठ्ना प्रयत्न करो, काकरेकी मै तुहुरिन्हे कहतुँ, बहुत्ते जाने पैँठे खोज्हीँ पर नै सेक्हीँ |
\v 25 घरक मलिकवा उठ्के दवार बन्द करके सेकि ते, तुहुरे बाहेर ठरह्याके असिक कति दवार ढकढक्यैबो प्रभु हमार लग दवार खोलदेऊ', और ऊ जवाफ देके कहिहिँ 'तुहुरे कहाँसे अईलो मै नै चिन्थुँ' |
\v 26 ''तब् तुहुरे कहे लग्बो, 'हम्रे अप्निके आघे खैली और पिली, और हमार गल्ली ओइन्हे अप्नी शिक्षा दि |'
\v 27 ''उ कहिहिँ, 'मै तुहुरिन्हे कहतुँ, तुहुरे कहाँसे अइलो मै नै जन्थुँ | दुष्ट काम करुइयन, महिन्से दुर होजाऊ |'
\v 28 ''जब तुहुरे अब्राहाम इसहाक, याकूब और सक्कु अगमवक्ताहुँक्रीहिन्हे परमेश्वरके राज्यक भित्तर देख्बो, और तुहुरे अप्ने भर बाहेर फेकाइल रबो, तब् तुहुरे बिलाप करबो और दाँत पिस्बो |
\v 29 मनैहुँक्रे पुरुव पश्छिउँ, उत्तर और दक्खिनसे आके परमेश्वरके राज्यक भोजमे बैठीहीँ |
\v 30 हेरो, पाछे रहुइयन भर आघे हो जही, और आघे रहुईयन भर पाछे |''
\v 31 वहे बेला केऊ-केऊ फरिसीहुँक्रे आके हुँकिनहे कहल, ''यहाँसे निकरके चलजाई काकरेकी हेरोद अप्निहे मारे चाहता |''
\v 32 ऊ ओइन्हे कलाँ, ''जाके ऊ गिदराहे कहो, 'हेरो, आज और काल मै भूतन भगैम और चोख्वैना काम करम और तेसर दिन भर मोरिक काम पूरा होजाई |'
\v 33 तबफेन आजकाल और परौँ फेन महिन्हे नेङगती रहे परी काकरेकी यरुशलेम बाहेक कौनो अगमवक्ता मुय नै सेकी |"
\s यरुशलेमके लग येशूक बिलौँना
\r (मत्ती २३:३७-३९)
\p
\v 34 "यरुशलेम, ए यरुशलेम, तैँ अगमवक्तनहे मुवैथे, और तोरिक थेन पठाइल मनैनमे ढुङ्गा बरसैथे! जसिके मुर्घनिया अपन चिङनिनहे पख्नक तरे बितोरत ओस्तेके कैचो मै तोरिक लर्कनहे बिटोरना मन करनु पर तैँ नै मन्ले |
\v 35 हेर, तोरिक घर उजरल बा | मै तुहिन्हे कहतुँ जबसम तैँ 'धन्य हुइतैँ, परमप्रभुक नाउँमे अउइया' नै कबे तबसम महिन्हे नै देख्बे |"
\c 14
\s येशू एकथो फरिसीक घरेम
\p
\v 1 एकथो शबाथ उहाँ फरिसीनके कौनो एक जाने शासकके घरेम खाई गैलैँ फरिसीहुँक्रे हुँकार चिमा लागल रहिँत |
\v 2 जलग्र रोगसे पीड़ित एकथो मनैया हुँकार साम्ने रहे |
\v 3 येशू व्यवस्थक पण्डितन और फरिसीहे पुछ्लै, "शबाथमे चोख्वैना मजा हो कि, नै हो?"
\v 4 पर ओइने चुप लागल रहि गैलैँ, और उहाँ ऊ रोगीक शरीरमे हाँथ धारके मजा करदेलैँ और उहिन्हे जाई दैदेलैँ |
\v 5 तब् ऊ ओइन्हे कलाँ, ''तुहुरिनमेसे के अपन गोरु और  गडाहा शबाथ दिनमे इनारमे गिरगैल कलेसे   झत्ते नै निकरथो?"
\v 6 तब् ओइने यी बातके जवाफ देहे नै सेक्लैँ |
\v 7 तब् भोजमे अईलक पहुनाहुँक्रीहिन्हे आदरके ठाउँ छानत देख्के ऊ ओइन्हे एकथो दृष्टान्त कलैँ:
\v 8 "भोजक तुहुरे केक्रो निउता पैबो कलेसे आदरके ठाउँमे ना बैठोँ | तुहुरिनसे फेन प्रतिष्ठित ब्यक्ति वहाँ निउँता भेटाइल हुइहीँ |
\v 9 तुहिन्हे और उहिन्हे निउँता देहुइया घरगोस्या आके तुहिन्हे कहि, 'यिहिहे बैठना ठाउँ देऊ,' और तुँ भर लज्जित होक सक्कुहुनसे तरेक ठाउँमे बैठे परना बा |
\v 10 पर जब तुँ निउता भेटैबो, जाके तरेक ठाउँमे बैथोँ और घरगोश्या आके तुहिन्हे कही, 'ए संघरिया, उप्पर जाके बैठो |' ऊ बेला तुहुरिनके सँग खाई बैठुईयनके सामुन्ने तोर इज्जत हुई |
\v 11 काकरेकी हरेक जे अपनहे उच्च पारी, ऊ होच्याजाई, और अपनहे होचुइया भर उच्च पारजाई |
\v 12 तब् उहाँ निउता देहुईयाहे फेन कलाँ, ''तुहुरे बिहानके अथवा सन्झक खाना लगैबोते अपन संघरियन, अपन दादू भैयन वा तुहुरिनके गोत्यारिनहे वा धनी छिमेकीहुँक्रीहिन्हे निउता ना देऊ, नै ते ओइने फेन सताहामे तुहिन्हे निउता देके तोहाँर गुण घुमादिहीँ
\v 13 पर तुहुरे खाना लगाईबेर गरीब, लुल, नागर आधार ओइन्हे बलाऊ,
\v 14 और तुहुरे आशिष् पैबो, काकरेकी ओइने तोहाँर गुण घुमाई नै सेकहीँ पर मृत्युमेसे धर्मिनके पुनरुत्थान हुइबेर तुहुरे यकर प्रतिफल भेटैबो |''
\s बरवार भोजक दृष्टान्त
\r (मत्ती २२:१-१४)
\p
\v 15 हुँकार संगे खाई बैथुइयामेसे एक जाने यी बात सुन्के हुँकिनहे कहल, ''उ धन्य हो, जे परमेश्वरके राज्यमे खाना खाई |"
\v 16 पर ऊ उहिन्हे कलाँ, ''कोनो एकथो मनैया सन्झक एकथो बरवार खाना तयार पारल, और बहुत जहनहे बलाईल |
\v 17 ऊ अपन नोकरहे खाना  खैना बेलामे  निउँता देहल मनैनहे असिक कहे पठाइल, 'आई, आब सक्कु चिज तयार बा |'
\v 18 ''ओइने सक्कुजे संगे एक्के हस बहाना बनाई लग्लैँ | सबसे आघेक कहल, मै एकथो खेतवा किनल बतुँ, महिन्हे ऊ हेरे जाई परना बा | मै बिन्ती करतुँ महिन्हे माफी करदेऊ |'
\v 19 ''तब् दोसर कहल, 'मै पाँच गोइँ बरधा किनल बतुँ, मै ऊ हेरे जैम | मै बिन्ती करतुँ, महिन्हे माफी करदेऊ |'
\v 20 औरे  कहल, 'मै भोज करल बतुँ तबेकमारे मै आई नै सेकम |'
\v 21 ''तब् नोकर आके अपन मलिकवाहे यी बात कहिदेहल | तब् घरक मलिकवा रिसाके अपन नोकरहे कहल, 'बजारके रोडमे और गल्लीमे झत्ते जा , और गरीबन, लुलहुँक्रीहिन्हे , आँधरिन और नाँगरिन्हे यहाँ भित्तर नान |'
\v 22 ''तब् नोकर कहल, 'अप्निक अह्राईल जस्ते काम होगिल बा, पर अभिन ठाउँ खाली बा |'
\v 23 ''मलिकवा नोकरहे कहल, 'मूल रोड और गल्ली सोज हुईती जाके मनैनहे भित्तर अईना कर लगा, और मोरिक घर भरजाए |'
\v 24 काकरेकी मै तुहुरिन्हे कहतुँ, निउँता भेतुइयन मेसे केऊ फेन मोरिक खानक स्वाद चीखे नै भेटाई' |"
\s ख्रीष्टके चेलनके तिरे परना मोल
\p
\v 25 मनैनके बरवार भीड़ हुँकार संगे जाईत रहे, और ऊ घुमके ओइन्हे कलाँ,
\v 26 "यदि केऊ मोरिक थेन आई, और अपन बाबा, दाई,जन्नी, छाईछावन और दादू-भैया, दिदी-बाबुन और अपन प्राणसमेत तुच्छ नै मानत  कलेसे, ऊ मोरिक चेला हुई नै सेकी |
\v 27 जोन मनैया अपन क्रूस बोकके मोरिक पाछे नै लागी, ऊ मोरिक चेला हुई नै सेकी |
\v 28 ''तुहुरिनमेसे केऊ एकथो धरहरा बनैना इच्छा करत कलेसे, ऊ धरहरा बनाई सेकना खर्च अपन थेन बा कि नै हो कहिके ऊ आग्गिहिँ बैठके हिसाब का नै लगाईट?
\v 29 नै ते ऊ जग बैठाके ओरवाई नै सेकत कलेसे देखुइयन सक्कु जाने असिक कहिके खिज्वाई लगहीँ,
\v 30 'यी मनैया बनाई ते दतल रहे पर ओरवाई नै सेकल |'
\v 31 ''कोन राजा हुई जे दोसर रज्वक सँग लडाँई करे जाईबेर अपनसँग रहल दश हजारजे ओकर विरुद्धमे अउइया बीस हजार सँग लडाई करे सेकी कि नै सेकी कहिके आग्गिहिँ बैठके का सल्लाह नै करत?
\v 32 उहिन्से नै सेकना हो कलेसे उ, दोसर रज्वा दुरे रहलमे मिलापके शर्त पुछे राजदूत पठाई |
\v 33 तबेकमारे तुहुरिनमेसे जे अपनसँग रहल सक्कु चीज नै छोरी, ऊ मोरिक चेला हुई नै सेकी |
\v 34 ''नोन मजा हो, पर नोन फिक्कल होजाई कलेसे किहिसे उ नोनार  हुई?
\v 35 उ  ना ते जमीनके लग ना खादके लग काम लग्ना हुई | मनैहुँक्रे उहिन्हे किचला दिहीँ | जेकर सुन्ना कान बा, ऊ सुने |"
\c 15
\s हेराइल भेँरवक दृष्टान्त
\r (मत्ती १८:१२-१४ )
\p
\v 1 कर उठुईयन और पापीहुँक्रे सक्कु जाने हुँकार वचन सुनेक लग हुँकार लग्घे आइत रहिँत |
\v 2 ''यी मनैया ते पापिन्हे ग्रहण करत, और ओइनके सँग खानपिन करत |'' कहिके फरिसीहुँक्रे और शास्त्रीहुँक्रे गनगननाई लग्लै |
\v 3 तब् ऊ ओइन्हे यी दृष्टान्त कलैँ:
\v 4 "तुहुरिनमेसे कोन मनैया हुई, जेकर एक सौ  भेँरीनमेसे एकथो हेरैलेसे उनान्सौहे बनवामे छोरके हेराइल भेँरवा नै भेटाईट सम ओकर खोजी नै करत?
\v 5 हेराईल भेँरवा भेटाके सेक्के  खुशी हुइती उहिन्हे अपन कन्धामे  धारत |
\v 6 और घरे आके ऊ अपन संघरियन और छिमेकिनहे बलाइत, और ओइन्हे कहत, 'मोरिक संगे रमाऊ, काकरेकी मै अपन हेराइल भेँरवा भेटाइल बतुँ |'
\v 7 मै तुहुरिन्हे कहतुँ, असिके पश्चात्ताप  करे नै पर्ना उनान्सौ धार्मिक जनहुँक्रीहिनके  लग से फेन पश्चात्ताप करुइया एकथो  पापीक  लग स्वर्गमे आउर  धेउर आनन्द हुई |"
\s हेराइल सिक्काके दृष्टान्त
\p
\v 8 "कोन स्त्री हुई जेकर दशथो चाँदिक सिककामेसे एकथो हेराइल कलेसे दिया बारके उहिन्हे ऊ नै मिलतसम घर बहारके का मेहनतसे नै खोजत?
\v 9 हेराइल सिक्का भेताके सेक्के ऊ अपन संघरियन और छिमेकिनहे बलाके कहत, मोरिक संगे रमाऊ, काकरेकी मै मोरिक हेराइल सिक्का भेटाइल बतुँ |
\v 10 मै तुहुरिन्हे कहतुँ, अस्तेहेँके पश्चात्ताप करुइया एक जाने पापीक लग परमेश्वरके स्वर्गदूतहुँक्रीहिनके सामुन्ने आनन्द हुईत |''
\s हेराइल छावक दृष्टान्त
\p
\v 11 ऊ कलाँ, ''कोनो मनैयक दुईथो छावा रहिस |
\v 12 छोटका बाबाहे कहल, 'बाबा, मोरिक भागमे पर्ना धनसम्पत्तिक हिस्सा महिन्हे दैदे |' तब् ऊ अपन सम्पत्ति ओइन्हे बातदेहल |
\v 13 ''बहुत्ते दिन बित्ती नै बित्ती सक्कु धन-सम्पत्ति बिटोरके छोटका छावा दुरिक देशमे चलगिलस, और भोग-विलासमे सम्पत्ति उराईल |
\v 14 उ सक्कु रुपिया पैसा खर्च करसेकल रहे | वहे बेला उ देशमे भारी अनिकाल परल, और उहिन्हे अभाव हुई लग्लिस |
\v 15 ऊ गैल, और उ देशके एकठो नागरिक थेन उ काम माँगल | उ उहिन्हे अपन खेत्वामे सुरिन्हे चह्राई पठाइल |
\v 16 सुरिनके खैना चाह्रासे उ अपन पेट भरे चाहे और केऊ फेन उहिन्हे कुछु नै दिहित |
\v 17 जब ओकर चेत खुल्लिस, ऊ कहल, 'मोरिक बाबक बहुत्ते ज्यालावारी चाकरहुँक्रे पेटभर खाके उबारदेथैँ, पर मै भर भुखसे मरतुँ |
\v 18 मै उठ्के अपन बाबक थेन जैम, उ उहिन्हे कहल, 'बाबा, मै स्वर्गक विरुद्धमे और तोरिक दृष्टिमे पाप करल बतुँ |
\v 19 आब मै आबसे तोरिक छावा कना योग्यक नै हुईतुँ | महिन्हे तोरिक जलादारी चाकरमेसे एकठो जस्ते मान'' |'
\v 20 तब् उ उठ्के अपन बाबक थेन अइलस | ''पर उ बहुत्ते दूर रहलमे ओकर बाबा उहिन्हे देखलेहल, और ऊ दयासे भारगिल, दौरके जाके उहिन्हे अंगालो दारके उहिन्हे चुम्मा खइलस |
\v 21 ''छावा उहिन्हे कहल, 'बाबा मै स्वर्गक विरुद्धमे और तोरिक दृष्टिमे पाप करल बतुँ | मै फेनके तोरिक छावा कना योग्यक नै हुईतुँ |'
\v 22 पर बाबा भर अपन कमारनहे कहल, 'झत्ते सक्कुहुनसे मजा लुग्गा नानके यिहिहे घला देऊ | ओकर हाँथेम औँठी, और गोरामे जुत्ता लगादेऊ,
\v 23 और ठुल्हैती रहल पशु मारो, और हम्रे खाके आनन्द मनाई |
\v 24 काकरेकी यी मोरिक छावा मरल रहे 'फेन जित्ती होगिल बा हेराइल रहे और भेटागिल बा |' तब् ओइने आनन्द मनाई लग्लैँ |
\v 25 ''तब्बेहेँ ओकर बरका छावा खेत्वामे रहे, और घरक लग्घे आईल उ नाचगानके आवाज सुनल |
\v 26 उ चाकर ओइनमेसे एकथोहे अपन थेन बलाके 'यी का हुईता?' कहिके पुछल |
\v 27 ऊ उहिन्हे कहल, 'अप्निक भैया आपुगल, और अप्निक बाबक पल्तिरहल ठुल पशु मरलैँ | काकरेकी ऊ उहिन्हे मजै और स्वस्थ घुमके आइल भेटैलैँ |'
\v 28 ''पर उ रिसागिल, और भित्तर जैना नै मानल, और ओकर बाबा बाहेर जाके उहिन्हे मनाई लागल |
\v 29 पर ऊ बाबाहे कहल, 'हरेक अतरा साल मै तोरिक सेवा करतुँ, और तोरिक आज्ञा कबु नै उल्लङघन करनु, तबफेन मै अपन संघरियनके सँग आनन्द मनाईक लग तैँ महिन्हे एकठो पत्थ्वा फेन कबु नै देले |
\v 30 पर तोरिक सम्पत्ति वेश्यनसे उरुइया यी तोरिक छावा आइल ते तोरिक पालल ठुल्हाइल पशु ओकर लग मरले |'
\v 31 ''तब् ऊ उहिन्हे कहल, 'छावा तैँ ते मोरिक संगे रोजके लग पलिबते और मोरिक सक्कु सम्पत्ति तोरे हो |
\v 32 पर हम्रिहिनसे आनन्द मनैना और खुशी हुइना उचित रहे, काकरेकी यी तोरिक भैया मुअल रहे, फेन जित्ती होगिल बा, हेराइल रहे, और भेटागिल बा' |"
\c 16
\s चत्तुर व्यवस्थापक
\p
\v 1 येशू अपन चेलनहे कलाँ, ''कोनो धनी मनैयक एकठो व्यवस्थापक रहे | उ अपन मलिकवक धन सम्पत्ति उराइता कना अभियोग ओकर विरुद्धमे लागल रहिँत |
\v 2 तब् मलिकवा उहिन्हे बलाके कहल, 'तोरिक विषयमे मै ज्या सुनतुँ उ का हो? व्यवस्थापकके तोरिक कामके हिसाब महिन्हे दे | आबसे तैँ व्यवस्थापक नै रबे |'
\v 3 ''तब् व्यवस्थापक अपन मनमने कहल, 'आब मै का करूँ, काकरेकी मोरिक मलिकवा महिन्से व्यवस्थापकके काम छिने लागल बा | खनजोत करना मोरिक तागत नै हो, भीख मङना यहिन्हे लागत |
\v 4 आब महिन्हे काकरे परी मै सोँचतुँ | व्यवस्थापके कामसे खारिज होके सेक्के मनैहुँक्रे महिन्हे ओइनके घरेम कसिक स्वागत करहीँ उ सोचल बतुँ |'
\v 5 ''तब् ऊ मलिकवक ऋणीनहे एक-एक जहन्हे बलाइल, और सुरुकहे कहल, 'तुहिन्हे मलिकवक ऋण कतरा बा?'
\v 6 ''उ कहल, 'तिन हजार लिटर तेल |' ''तबे व्यवस्थापक उहिन्हे कहल, 'तोरिक तमसुक नान, और झत्ति बैठके पन्ध्र सय लिटर लिख |'
\v 7 ''तबजाके दोसरहे कहल, 'तोरिक ऋण कतरा बा?' ''उ कहल, 'तिन सय पचास कुन्टल गोहूँ |' ऊ उहिन्हे कहल, 'तोरिक तमसुक नान, और तिन सय कुन्टल लिख'
\v 8 ''आब ओकर मलिकवा उ अधर्मी व्यवस्थापकके तारिक करल, काकरेकी उ चलाखिसे काम करल रहे | काकरेकी यी संसारमे मनैहुँक्रे अपने पुस्ताके दोसर मनैनके सँग व्यवहार करेबेर ज्योतिक लरकनसे फेन और धेउर चलाँख रथैँ |
\v 9 मै तुहुरिन्हे कहतुँ, 'अपन लग संसारके धनसे संघरिया बनाऊ और जब उ धन शेष हुई, तब् ओइने तुहुरिन्हे अनन्त वासस्थानमे स्वागत करिँत् |
\v 10 ''जे थोरचे बातमे इमान्दार रहत, उ धेउरमे फेन इमान्दार रहत, और जे एकदम छुटी बातेम बेईमान रहत, उ धेउरमे फेन बेईमान रहत |
\v 11 तबेकमारे तुहुरे संसारिक धनमे इमान्दार नै हुइबो कलेसे तुहुरिन्हे सच्चा धनके जिम्मा के दि?
\v 12 यदि तुहुरे दोसर जहनके धनमे इमान्दार नै हुइबो कलेसे | तुहुरिनके अपने धन तुहुरिन्हे के दि?
\v 13 ''कोनो नोकर दुइथो मलिकवनके  सेवा करे नै सेकत काकरेकी उ एकथोहे घृणा करके दोसरहे प्रेम करत, अथवा उ एकथोक भक्त होके दोसरहे तुच्छ मानी | तुहुरे परमेश्वर और धन दुनुक सेवा करे नै सेक्बो |"
\v 14 धनके लोभी फरिसीहुँक्रे यी सक्कु बात सुनके हुँकार निन्दा करलैँ |
\v 15 तब् उ ओइन्हे कलाँ, ''मनैनके थेन अपनहे धर्मी ठहरुईया तुहुरे हुईतो, पर परमेश्वर तुहुरिनके मनमे जन्थैँ, काकरेकी मनैनके थेन ज्या गिनगैल बा परमेश्वके दृष्टिमे उ निच ठहरी |
\v 16 ''बप्तिस्मा-देहुइया यूहन्नक समयसम मोशक व्यवस्था और अगमवक्ताहुँक्रे प्रचार करगिलैँ | तबसे परमेश्वरके राज्यक सुसमाचार प्रचार करगिल बा, और सक्कु जाने ऊ  राज्यक भित्तर बल लगाके प्रवेश करथैँ |
\v 17 पर व्यवस्थामेसे एकथो  मात्रा मेत्नासे स्वर्ग और पृथ्वी टलजैना सजिलो बा |
\v 18 ''जे अपन जन्नीहे छोरके दोसरहे भोज करत, उ व्यभिचार करत, और थरवासे छोरल जन्निहे भोज करुइया मनैया फेन व्यभिचार करत |"
\s धनी मनैया और लाजरस
\p
\v 19 "एकथो धनी मनैया रहे, जे बहुमुल्य लुग्गा और मिहिन मलमल लगाके रोजदीन मोजमज्जामे बैठ |
\v 20 ओकर दवारमे लाजरस नाउँक एकठो गरीब मनैयाहे नानके धारदित | खत्रैखतरासे भरल रहे |
\v 21 उ धनी मनैयक तेबुलमेसे गिरल टुक्रा टाकरी खाके लाजरस अपन पेट भर्ना इच्छा करे | कुक्कुरहुँक्रे फेन आके ओकर खतरा चातित |
\v 22 ''गरीब मनैया मरगिल, और स्वर्गदूतहुँक्रे उहिन्हे लैजाके अब्राहामके थेन धरलैँ | उ धनी मनैया फेन मरगिल और गारगिल |
\v 23 नरकमे कठोर कष्ट भोगेबेर उ नजर उठाके हेरल, और दूर अब्राहाम और ओकर संगे लाजरसहे देखल |
\v 24 तब् उ चिल्लाके कहल, 'हे अब्राहाम बाबा मोरिकमे दया करके लाजरसहे पठादे और उ अपन अङग्रिक टिप्पा पानीमे चोपके मोरिक जीभहे शित्तर पार देहे काकरेकी मै यी ज्वालामे भयङ्कर वेदना भेटाईतुँ |'
\v 25 ''पर अब्राहाम कहल, 'छावा, याद कर तैँ अपन जीवन कालमे मजा-मजा बात भोग करले और ओस्तेके लाजरस दु:खे दु:ख भोगल उ आब यहाँ आराममे बा, और तैँ भर कष्टमे बते |'
\v 26 यी सक्कु बात बाहेक यहाँसे तोरिक थेन उपार जाई खोजुइयन जाई नै सेकिँत और वहाँसे यहाँ हमार थेन इपार आई फेन ना सेकिँत कहिके हम्रे और तुहुरिनके बिच्चेमे एकठो गजब गहिँर धोँर बा
\v 27 ''उ कहल 'बाबा, तबेकमारे मै तुहिन्हे बिन्ती करतुँ, तैँ उहिन्हे मोरिक बाबक घरेम पठादे,
\v 28 काकरेकी मोरिक पाँचथो भैया बतैँ, और ऊ ओइन्हे चेतावनी देऊ नै ते ओइने फेन यी कष्टक ठाउँमे अइहिँ |'
\v 29 ''पर अब्राहाम कहल, 'ओइनके सँग मोशा और अगमवक्तनके किताब बतैँ | ओइने उ सुनित |'
\v 30 ''पर उ कहल, 'नै बाबा अब्राहाम मुवलमेसे केऊ एक जाने ओइनके थेन जाई कलेसे ओइने पश्चात्ताप करहीँ |'
\v 31 ''उ उहिन्हे कहल, 'मोशा और अगमवक्तनके बात ओइन्हे नै सुन्ही कलेसे, मुअलमेसे केऊ जित्ती हुईलेसे फेन ओइने विश्वास नै करहीँ' |"
\c 17
\s पाप, विश्वास और कर्तव्य
\p
\v 1 येशू चेलनहे कलाँ, ''पाप करे लगैना परीक्षाहुँकरे पक्कै फेन अइथैँ, पर धिक्कार उ मनैयाहे जिहिनसे उ अइथैँ |
\v 2 जोन मनैया यी छुटिनमेसे एकथोहे पाप करे लगाई ओकर घेँचामे चकियक एकथो फल्था झुलाके उहिन्हे समुन्दरमे फेँकादेना ओकर लग मजा हुई |
\v 3 अपन बिषयमे होशियार बैठो | ''तुहुरिनके भैया अपराध करल कलेसे उहिन्हे गरयाऊ, और ऊ पश्ताई कलेसे तुहुरे उहिन्हे क्षमा करो |
\v 4 यदि तुहुरिनके भैया दिनमे सातचो तुहुरिनके थेन घुमके आके 'मै पश्ताइतुँ कहि' कलेसे, तुहुरे उहिन्हे क्षमा करहो |''
\v 5 प्रेरितहुँकरे प्रभुहे कलाँ, ''हमार विश्वास बह्रादी |"
\v 6 प्रभु कलाँ, ''तुहुरिनकेमे एकथो भाजीक दाना जतरा फेन  विश्वास रहि कलेसे  तुहुरे यी तुँतक रुख्वाहे, 'तैँ उँखरके समुन्दरमे लागे जा कबो कलेसे, उ मानजाई |
\v 7 ''तुहुरिनमेसे केक्रो नोकर खेतवा जोतके कि भेँरी चह्राके खेत्वामे आइल कलेसे, ऊ उ नोकरहे 'तुरुन्ते आके खाई बैठ' कहत का?
\v 8 का उ उहिन्हे बरु असिक नै कहि? 'मोरिक लग खाना तयार कर और पटुका कस और मै खा पिके नै सेकटसम मोरिक सेवा टहल कर | तबजाके तैँ खानपान करिस |'
\v 9 अपन अह्राइल हस काम करलक वरसे का ऊ उ नोकरसे धन्यवाद देहत?
\v 10 ओस्तेके तुहुरिन्हे अह्राइल सक्कु काम पूरा करके सेकबोते तुहुरे फेन असिक कहो: 'हम्रे नालायक दास हुईती, हम्रे ते हमार कर्तब्य किल पालन करल बती' |''
\s दशथो कुष्ठरोगीहुँक्रे
\p
\v 11 येशू यरुशलेम ओहोँर जाईत रहिँत | यी यात्रामे उहाँ सामरिया और गालीलके सिमानासेहोके गैलैँ |
\v 12 उ एकथो गाउँमे पठैलैँ ते दश जाने कुष्ठरोगीनसे हुँकार भेट हुईलिन |
\v 13 जोरसे कलाँ, ''हे येशू गुरुजी हमार उप्पर कृपा करी |''
\v 14 उहाँ ओइन्हे देख्के कलाँ, ''जाऊ जाके पूजाहारीक थेन अपनहे देखाऊ |" ओइने जैती-जैती चोखागैलैँ |
\v 15 ओइनमेसे एक जाने अपनहे चोखाइल देखाई, और बरका स्वरसे परमेश्वके महिमा करती ऊ घुमगिलस,
\v 16 और येशूहे धन्यवाद देके उ येशूक टाँगेमे घोपत्या होगिल | ऊ एकठो सामरी रहे |
\v 17 येशू कलाँ, ''का चोखैलक दश जाने नै हुइतैँ? और नौ जाने उहाँ बतैँ?"
\v 18 का यी विदेशी बाहेक घुमके आके परमेश्वरके प्रशंसा करुइया और केऊ नै हुइल?''
\v 19 तब् उहाँ उहिन्हे कलाँ, ''उठो और अपन डगर लागो | तोरिक विश्वाससे तुहिन्हे मजा पारल बा |"
\s परमेश्वरके राज्यक आगमन
\r (मत्ती २४:२३-२८,३७-४१)
\p
\v 20 परमेश्वरके राज्य कब आईत कना फरिसीनके प्रश्नक जवाफमे उहाँ ओइन्हे कलाँ, "परमेश्वरके राज्य देखैना मेरके नै आइत,
\v 21 नै ते मनैहुँक्रे कहिहिँ, 'हेरो यहाँ बा | अथवा वहाँ बा! काकरेकी हेरो परमेश्वरके राज्य तुहुरेनेके बिच्चेमे बा |"
\v 22 उहाँ चेलाहुँक्रीहिन् कलाँ, "ऊ दिन आई, जब तुहुरे मनैनके छावक कोनो एक दिन हेर्ना इच्छा करबो पर तुहुरे नै देख्बो |
\v 23 मनैहुँक्रे तुहुरिन्हे कहिहिँ, हेरो उ उहाँ बा अथवा | हेरो ऊ यहाँ बा | परना जैहो, ओकर ओइनके पाछे नै लग्हो |
\v 24 काकरेकी जसिके बिज्ली चम्कत ते आकाशके एक छोरसे दोसर छोरसम ओजरार पारत, छावा फेन अपन दिनमे ओस्टेके हुई |
\v 25 पर आघे ऊ बहुत कष्ट सहेपरी और यी पुस्तासे बहिष्कृत हुई परत |
\v 26 ''नोअक दिनमे जस्ते हुइल रहे, मनैयक छावक दिनमे फेन ओस्ते हुई |
\v 27 नोआ जहाजके भित्तर नै जाईतसम मनैहुँक्रे खाईत रहिँत, पिअत रहिँत, भोज व्यहा करत रहिँत | और जलप्रलय आइल, और सक्कु जहनहे नष्ट पारदेहल |
\v 28 ''लोतके दिनमे फेन ओस्तेके हुईल रहे, मनैहुँक्रे खाईत रहिँत, पिअत रहिँत, किनबेच करत रहिँत लगाईट रहिँत, बनाईट रहिँत,
\v 29 पर जोन दिन लोट सदोममेसे निकरल, आकाशमेसे आगी और गन्धक बरसके ओइने सक्कुहुनहे नष्ट पारदेहल |
\v 30 ''मनैयक छावा प्रकट हुइना दिनमे ओस्टेके हुई |
\v 31 उ दिन जे घरक छँपरामे बा, ओकर मालमत्ता घरक भित्तर बा कलेसे उ लेहक लग ऊ तरे ना आए | ओस्तेके खेत्वामे  रहुइया फेन  घुमके ना आए |
\v 32 लोतके जन्नीहे याद करो |
\v 33 जे अपन प्राण बचाई खोजी, उ वहे गुमाई, उ उहिन्हे सुरक्षित धारी |
\v 34 मै तुहुरिन्हे कहतुँ, उ रात दुई जाने एक्के पठरीमे रहिहिँ एकथो लैजाजाई, और दोसुर छोरजाजाई |
\v 35 दुइथो जन्नी मनै चकिया पिसे भिरल रहिहीँ, एकथो लैजाजाई, दोसुर छोरजाजाई |
\v 36 [दुई जाने मनै खेत्वामे रहिहिँ, एकथो लैजाजाई दोसर छोरजाजाई |"]
\v 37 तब् ओइने हुँकिनहे पुँछलै, ''कहाँ प्रभु?" उ ओइन्हे कलाँ, ''जहाँ मरल दङ्गर रहत गिद्धहुँक्रे वहाँ कुरह्यैथैँ |"
\c 18
\s खुरन्धार लागल विधवा
\p
\v 1 ओइने रोज प्रार्थना करती रहिँत और निराश ना हुईट कहिके ऊ ओइन्हे एकथो दृष्टान्त कलाँ,
\v 2 ''कोनो एकथो बजारमे परमेश्वरके डर निमन्ना और मनैक वास्ता नै करना एकथो न्यायधिस रहे |
\v 3 वहे बजारमे एकथो विधवा रहे | ऊ ओकर थेन आइल करे, और कहे, 'मोरिक विपक्षक आघे मोरिक न्याय करदेऊ |'
\v 4 ''उ कुछु समयसम ते नै मानल, पर पाछे ऊ अपन मनमे कहल, 'मै परमेश्वरके डर नै मन्थुँ | मनैनके वास्ता फेन नै करथुँ |
\v 5 पर यी विधवा महिन्हे हैरान परलक वरसे मै ओकर न्याय करदेहम नै ते ऊ घनी-घनी आके महिन्हे आफत पारदि' |''
\v 6 प्रभू कलाँ, ''सुनो उ अधर्मी न्यायधीश का कहत |
\v 7 का परमेश्वर हुँकिनहे रातदिन पुकार करुइया अपन चुन्लक हुँक्रीहिनके न्याय नै करदिहीँ? का ओइनके लग उहाँ नै सोगैथैँ?
\v 8 मै तुहुरिन्हे कहतुँ, उहाँ झत्तिहीँ ओइनके न्याय करदिहीँ तबफेन मनैयक छावा आइबेर का ऊ पृथ्वीमे विश्वास भेटाई?"
\s फरिसी और कर उथुइयक दृष्टान्त
\p
\v 9 अपन उप्पर भरोसा करुइयन और अपनहे धर्मी मानक लग दोसर जहनहे तुच्छ मनुइयनहे किहु किहुहे उहाँ यी दृष्टान्त सुनैलैँ
\v 10 ''दुई जाने मनै प्रार्थना करे मन्दिरमे गैलैँ एक जाने फरिसी और दोसर भर कर उठुईया |
\v 11 फरिसी ठरह्याके मनमने असिक प्रार्थना करल, 'हे परमेश्वर, मै अप्निहे धन्यवाद देहतुँ, मै औरे मनैन जस्ते धुताहा, अन्यायी, व्यभिचारी अथवा यहे कर उथुइयक हस फेन नै हुईतुँ |
\v 12 मै हप्तक दुईचो उपवास बैठथूँ | मै भेटैलक सक्कु चिजके दशांश मै देथुँ |'
\v 13 ''कर उठुईया भर दुरे ठरह्याके स्वर्ग ओहोँर आँखी फेन नै उठाके असिक कति अपन छाती ठठाइल, 'हे परमेश्वर, मै पापीक उप्पर दया करो |'
\v 14 ''मै तुहुरिन्हे कहतुँ, यी मनैया भर ऊ दोसरसे धर्मी ठहरके अपन घरेवर लागल | काकरेकी हरेक जे अपनहे उच्च पारी ऊ होच्याजाई, पर जे अपनहे होच्याई, उ उच्च पारजाई |"
\s येशू और लरका
\r (मत्ती १९:१३-१५, मर्कूस १०:१३-१६)
\p
\v 15 येशू छुदिँत कहिके मनैहुँक्रे लर्कनहे हुँकार थेन नन्लाँ | पर चेलाहुँक्रे यी देख्के ओइन्हे हप्कैलाँ |
\v 16 येशू ओइन्हे अपन थेन बलाके कलाँ, "लर्कनहे मोरिक थेन आई देऊ, ओइन्हे नै रोको | काकरेकी परमेश्वरके राज्य अस्तेहेँनके हो |"
\v 17 जात्तिके, मै तुहुरिन्हे कहतुँ, जे एकथो लरका जस्ते परमेश्वरके राज्येहे ग्रहण नै करी, ऊ कोनो रितिसे ओकर भित्तर प्रवेश करे नै भेटाई |"
\s धनी शासक
\r (मत्ती १९:१६-२९, मर्कूस १०:१७-३०)
\p
\v 18 कोनो एकथो शासक येशूहे असिक कहिके पुँछल, "हे मजा गुरु, अनन्त जीवन पाइक लग मै का करूँ?"
\v 19 येशू उहिन्हे कलाँ, ''तुँ महिन्हे काकरे मजा कहतो? एक परमेश्वर बाहेक केऊ मजा नै हो |
\v 20 तुँ आज्ञा ते जन्थो : 'व्यभिचार नै करना हत्या नै करना, नै चोरना, झुटा गवाही नै देना , अपन दाई बाबनके आदर करना' |''
\v 21 ऊ कहल, ''यी सक्कु ते मै मोरिक जवाने अवस्थासे पालन करल बतुँ |''
\v 22 यी सुनके सेक्के येशू उहिन्हे कलाँ, ''तुहिन्हे और एक बातके कमि बा | तोहाँर थेन रहल ज्या जतरा बा उ सक्कु बेँचके गरीबनहे बाँटदेऊ और तुहिन्हे स्वर्गमे धन हुई, और आऊ, और मोरिक पाछे लागो |''
\v 23 पर यी बात सुनके उ शासक गजब उदास होगिल, काकरेकी उ गजब धनी रहे |"
\v 24 पर येशू उहिन्हे हेरके कहलैँ, ''धन-सम्पत्ति रहुईयन परमेश्वके राज्यक भित्तर पैँठना गजब आफत बा,
\v 25 काकरेकी धनी मनैयाहे परमेश्वके राज्यमे प्रवेश करनासे ते उँटवाहे सुईक नाथेमसे छिर्ना सजिलो रहत |''
\v 26 तब् सुनुइयन कलाँ, ''तब् केकर उद्दार हुई सेकि ते?''
\v 27 उहाँ कलाँ, ''मनैनके लग ज्या असम्भव बा, उ परमेश्वके लग सम्भव बा |"
\v 28 तब् पत्रुस कहल, ''हेरी अपन घरद्वार छोरके हम्रे अप्निक पाछे लागल बती |"
\v 29 तब् ऊ ओइन्हे कलाँ, ''जात्तिके मै तुहुरिन्हे कहतुँ, जे घर बा जन्नी बा दादू-भैया बा दाई-बाबा, अथवा छाइछावनहे परमेश्वके राज्यक लग छोरत,
\v 30 उ यी समयमे बहुत्ते धेउर प्रतिफल पाई और अइना युगमे अनन्त जीवन भेटाई |''
\s अपन मृत्युक बारेमे येशूक भविष्यवाणी
\r (मत्ती २०:१७-१९, मर्कूस १०:३२-३४)
\p
\v 31 येशू बाह्रै जहनहे अल्गे लैजाके कलाँ, ''हेरो, हम्रे यरुशलेम ओहोँर जाइती, और मनैयक छावक विषयमे अगमवक्ताहुँक्रे लिखल हरेक बात पूरा हुई |
\v 32 काकरेकी ऊ अन्यजातिनके हाँथेम सौँपजाई, और ओइने ओकर गिल्ला करहीँ और उहिहे दुर्व्यहार करहीँ और उहिहे थुक्हीँ |
\v 33 ओइने उहिहे कोर्रा लगैहीँ और मरहीँ और तेसर दिनमे ऊ फेनदोस्रे मुअलमेसे जित्ती होके उठ्जाई |"
\v 34 पर चेलाहुँक्रे यी बात एक्को नै बुझ्लैँ | ओइनके लग यी बात गुप्तमे धारगिल, और कहल यी बात ओइनके समझ नै भ्यैलिन |
\s आँधर भिखारी देख्नाहाँ हुईलक
\r (मत्ती २०:२९-३४, मर्कूस १०:४६-५२)
\p
\v 35 उहाँ यरिहोक लग्गे पुग्गिलैँ | वहाँ एकथो अन्धार डगरिक किनारे बैठके भीख माँगत रहे |
\v 36 एकथो भीड़ साईटसे जाईता कहिके सुनके 'यी का हो?' कहिके उ पुँछल |
\v 37 मनैहुँक्रे उहिन्से कलाँ, ''नासरतके येशू यहोरेसे जाईतैँ |"
\v 38 तब् ऊ असिक कति चिल्लाइल, ''हे येशू, दाऊदके छावा, मोरिक उप्पर दया करी!"
\v 39 आघे-आघे नेगुइयन उहिन्हे चुप लग कहिके हप्कैलैँ, पर ऊ झन जोरसे चिल्लाइल, ''हे दाऊदके छावा, मोरिक उप्पर दया करो |"
\v 40 येशू थरहया गैलैँ और उहिन्हे अपन थेन नन्ना आज्ञा करलैँ | उ लग्गे आइल ते ऊ उहिन्हे पुछ्लैँ,
\v 41 "तुँ का चहथो? मै तोहाँर लग का करूँ?'' ऊ कहल, ''प्रभु, मै देखे सेकुँ |''
\v 42 तब् येशू उहिहे कलाँ, ''तुँ देख्नाहाँ होजाऊ | तोहाँर विश्वास तुहिन्हे चोख्वाइल बा |"
\v 43 तब् तुरुन्ते ऊ देख्नाहाँ होगिल, और परमेश्वरके प्रशंसा करती ऊ हुँकार पाछे लाग्गिल | यी देख्के सक्कु मनैहुँक्रे परमेश्वरके प्रशंसा करलैँ |
\c 19
\s कर उथुइया जखायस
\p
\v 1 येशू यरिहोमे प्रबेश करके वहाँसे जाईत रहिँत |
\v 2 वहाँ जक्कै नाउँ रहल एक जाने मनैया रहे | उ कर उठुईयनमे प्रमुख मनैया रहे, और धनी रहे |
\v 3 येशूक हुईतैँ कहिके ऊ देखना चाहे, पर पुडके हुईलक वरसे भीड़के कारण ऊ देखे नै सेकल |
\v 4 ऊ हुँक्रीहिनहे हेरक लग आघे-आघे दौड़के एकथो अञ्जीरके रुख्वम चहुँरल | काकरेकी येशू वहे डगर होके जाई लागल रहिँत |
\v 5 जब येशू ऊ ठाउँमे आपुग्लैँ, तब् ऊ उप्पर हेरके उहिन्हे कलाँ, ''ए जक्कै, झत्ति उतरके आ, काकरेकी आज महिन्हे तोरिक घरेम बैठना बा |"
\v 6 ऊ झत्ते उतरके आइल | तब् खुशीसे हुँकार सत्कार करल |
\v 7 जब मनैहुँक्रे यी देख्लैँ, ओइने सक्कु जाने असिक कति गनगनाई लग्लैँ | "उ पापीक घरेम पहुना होके गैलैँ |"
\v 8 जक्कै थरह्याके प्रभुहे कहल, ''प्रभु हेरी, मै अपन सम्पतिक आधा भाग गरीबनहे देहम, और किहुसे अन्यायपूर्वक कुछु लेहल बतु कलेसे मै ओकर चार गुणा फिर्ता करदेहम |"
\v 9 तब् येशू उहिन्हे कलाँ, ''आज यी घरेम मुक्ति आइल बा, काकरेकी यी फेन अब्राहामके छावा हो |
\v 10 काकरेकी मनैयक छावा हेराइलहुँक्रीहिन्हे  खोजे और बचाई आईल |''
\s सोनक सिक्काके दृष्टान्त
\r (मत्ती २५:१४-३०)
\p
\v 11 ओइने यी बात सुन्ती-सुन्ती उहाँ ओइन्हे एकथो दृष्टान्त कहे लग्लै | उहाँ यरुशलेमके लग्गे रहिँत, तब् मनैहुँक्रे परमेश्वरके राज्य तुरुन्ते देखाई लागल बा कना सम्झल रहिँत |
\v 12 उहाँ कलाँ, ''एकथो खान्दानी मनैया एकथो राज्य प्राप्त करके घुमके अइम कहिके कोनो दूरिक देशमे गैलस |
\v 13 ऊ अपन दशथो  नोकरहुँक्रिहिन बलाके ओइन्हे दशथो सोनक सिक्का देके कहल, 'जबसम मै घुमके नै अइम यिहिन्से व्यापार करो |'
\v 14 ''पर ओकर प्रजाहुँक्रे उहिन्हे घृणा करिँत्, और ओइने ओकर पाछेपाछे दूतहुँक्रीहिनहे असिक कहिके पठैलैँ, उ हमारमे राज करल हम्रे नै चहथी |'
\v 15 ''तब् राज्य अधिकार पाछे ऊ घुमके सेकल ते अपन पैसा देहल नोकरहुँक्रीहिनहे अपन थेन बलैना हुकुम देहल, तब् व्यापारमेसे ओइने कतरा नाफा करलैँ कना ऊ जन्ना चाहल |
\v 16 ''तब् सुरुक आघे असिक कहल, 'मलिकवा, अप्निक सिक्कासे और दश सिक्का कमाइल बतुँ |'
\v 17 ''ऊ उहिन्हे कहल, 'स्यावास मजा नोकर, तैँ बहुत थोरचेमे विश्वासी हुईले, तैँ दशथो बजारमे अधिकार पैबे |'
\v 18 ''दोसर आके असिके कहल, 'मलिकवा, अप्निक सिक्कासे आउर पाँचथो सिक्का कमाइल बतुँ |'
\v 19 ''ऊ उहिन्हे कहल, 'तैँ फेन पाँचथो बजारमे अधिकार पैबे |'
\v 20 ''और दोसर आके असिक कहल, 'मलिकवा, हेरी अप्निक सिक्का यहाँ बा | ऊ मै रुमालमे बाहानके धारल रहूँ |"
\v 21 मै अप्निसे डरागैनु काकरेकी अप्नि कठोर मनैया हुईती | ज्या नै धरथी उ लेथी और ज्या नै बुईथी ओक्रेहे कटनी करथी |'
\v 22 ''ऊ उहिन्हे कहल, 'तोरिक मुहेक बटसे मै तोरिक इन्साफ करम, ए दुष्ट नोकर! ज्या नै धरनु उ लेना, और ज्या नै बुईनु ओकर कटनी करना मै कठोर मनैया हुईतुँ कहिके तैँ जन्ले रहिस |'
\v 23 तब् मोरिक सिक्का बैँकमे काकरे नै धरले ते? मै आके ब्याजसहित उ भेटैतुँ |'
\v 24 ''तब् लग्गे ठरहुइयनहे ऊ कहल, 'उहिन्से  उ  सिक्का लेके दश सिक्का रहुइयाहे  देदार  |
\v 25 ओइने उहिन्हे कलाँ, 'अप्नी ओकर थेन ते दशथो सिक्का पलिबतिस |'
\v 26 ''मै तुहुरिन्हे कहतुँ, जेकर थेन बा उहिन्हे और धेउर देजाई, पर जेकर थेन नै हो ओकर थेन रहलक फेन उहिन्से छिनजाजाई |
\v 27 पर मै ओइनकेमे राज करल नै चहना मोरिक उ शत्रुनहे यहाँ नानो, और ओइन्हे मोरिक आघे मारो' |"
\s यरुशलेममे येशूक प्रवेश
\r (मत्ती २१:१-११, मर्कूस ११:१-११, यूहन्ना १२:१२-१५)
\p
\v 28 येशू यी बात कहिके सेक्लैँ ते उहाँ यरुशलेम ओहोँर गैलैँ |
\v 29 जब उहाँ बेथफागे और बेथानियक लग्गे जैतून कना पहाड़के पुग्लाँ, उहाँ अपन चेलनमेसे दुई जहनहे असिक कहिके पठैलाँ,
\v 30 "सामनेक गाउँमे जाऊ, और भित्तर जैती-जैती तुहुरे गडहक एकथो बछरवा बाँधल भेटैबो, जेकर उप्पर अभिनसम कोनो  मनैया चहुँरल नै हो | उहिन्हे खोलके यहाँ नानो |
\v 31 केऊ 'काकरे खोलतो?' कहिके तुहुरिन्हे पुँछी कलेसे, 'प्रभुहे यकर खाँचो बा' कहहो |"
\v 32 उ पठैलकहुँकरे गैलैँ और ऊ ओइन्हे जस्ते कले रहिँत ओस्ते भेटैलैँ |
\v 33 ओइने बछरवा खोलेबेर बछरवक मलिकवन ओइन्हे पुछ्लैँ, ''तुहुरे यी बछरवा काकरे खोलतो?"
\v 34 ओइने कलाँ ''प्रभुहे यकर खाँचो बा |''
\v 35 चेलाहुँक्रे उहिन्हे येशूक थेन नन्लैँ, और अपन लुग्गा बछरवक उप्पर धारके येशूहे ओकर उप्पर  बैठैलैँ |
\v 36 उहाँ जाईबेर मनैहुँक्रे अपन लुग्गा डगरमे बिछैलाँ |
\v 37 ऊ जैतून डँरवक खल्ह्वामे आई पुग्लैँ ते चेलनके पूरा भीड़ अप्निहीँ देखल सक्कु शक्तिशाली कामके लग रमैती परमेश्वरके प्रशंसा करती जोरसे चिल्लाई लग्लैँ,
\v 38 "परमप्रभुक नाउँमे अउइया राजा धन्य हुइँत | स्वर्गमे शान्ति और परमधाममे महिमा |''
\v 39 तब् भीड़के कौनो-कौनो फरिसीहुँकरे हुँकिनहे कलाँ, ''हे गुरु, अप्निक चेलनहे हप्काई |"
\v 40 पर ऊ कलाँ, ''मै तुहुरिन्हे कहतुँ, यने चुप लगिही कलेसे ढुङ्गाहुँक्रे चिल्लैहीँ |"
\v 41 जब येशू लग्घे आई पुग्लैँ और बजारहे हेरलैँ, उहाँ ओकर लग रुइलैँ,
\v 42 "शान्तिहे कोन बात नानत कहिके तैँ आज फेन जन्ते ते हुइना रहे! पर आब तोरिक दृष्टिसे ऊ नुकल बा |
\v 43 काकरेकी तोरिक उप्पर असिन दिन आई, जब तोरिक शत्रुहुँक्रे तोरिक आँजरपाँजर मोर्चा बहानके घेरा दरहीँ और सक्कु वोरसे तुहिन्हे थुनके धरहीँ |
\v 44 ओइने तुहिन्हे  और तोरिक भित्तर वास करुइया तोरिक लरकनहे जमिनमे  मिलैहीँ और एकथो ढुङ्गक उप्पर दोसर ढुङ्गा  फेन नै छोरजाजाई | काकरेकी तैँ अपन उप्पर रहल परमेश्वके कृपा-दृष्टिक समयहे चिन्हे नै सेक्ले |''
\s येशू मन्दिरके भित्तर
\r (मत्ती २१:१२-१७, मर्कूस ११:१५-१९, यूहन्ना २:१३-१६)
\p
\v 45 तब् ऊ मन्दिरमे पैठ्लैँ और बिक्री करुइयनहे निकरलैँ,
\v 46 और ओइन्हे कलाँ, ''धर्मशास्त्रमे लिखल बा, 'मोरिक घर प्रार्थनक घर हुई,' पर तुहुरे ते यिहिहे डाँकूनके अड्डा बनाइल बतो |"
\v 47 उहाँ रोज मन्दिरमे शिक्षा देहत रहिँत | पर मुख्य पूजाहारीहुँकरे, शास्त्रीहुँक्रे और जनतनके प्रमुख मनैहुँक्रे हुँकिनहे मुवाई खोजिँत |
\v 48 ओइने हुँकिनहे मरना कौनो उपाय भेटाई नै सेक्लैँ, काकरेकी सुक्कु मनैहुँक्रे हुँकार बातमे मुग्ध रहिँत |
\c 20
\s येशूक अधिकारके बारेमे प्रश्न
\r (मत्ती २१:२३-२७, मर्कूस ११:२७-३३)
\p
\v 1 एक दिन मन्दिरमे ऊ मनैनहे  शिक्षा देहत रहिँत, और ओइन्हे सुसमाचार प्रचार करत रहिँत | धर्म-गुरूनके संगे  मुख्य पूजाहारीहुँकरे और शास्त्रीहुँक्रे हुँकार थेन अइलैँ
\v 2 और हुँकिन्हे पुँछ्लैँ, ''हम्रिहिन्हे कहो, कौनो अधिकारसे तुँ यी काम करथो, अथवा तुहिन्हे यी अधिकार देहुइया के हो?"
\v 3 ऊ ओइन्हे जवाफ देलैँ, ''मै फेन तुहुरिन्हे एकथो बात पुँछम महिन्हे उत्तर देऊ |
\v 4 यूहन्नक देहल बप्तिस्मा स्वर्गमेसे रहे कि मनैनसे?''
\v 5 ओइने आपसमे बहस करे लग्लैँ, '' 'स्वर्गमेसे' कहि कलेसे, 'तुहुरे उहिन्हे  काकरे विश्वास नै करलो?' कहिके ऊ कहिहिँ |
\v 6 'मनैनसे' कहि कलेसे, सक्कु मनै हम्रिहिन्हे पत्थरलेके मरहीँ, काकरेकी यूहन्ना अगमवक्त्ता हो कना  ओइनके पक्का विश्वास बतिन |''
\v 7 तबेकमारे ओइने जवाफ देलाँ, ''हम्रे नै जन्थी, कहाँसे आइल |"
\v 8 तब् येशू ओइन्हे कलाँ, "ओसिक हो कलेसे मै कोन अधिकारसे यी काम करथुँ, मै फेन तुहुरिन्हे  नै बतैम  |"
\s मोहीहुँक्रीहिनके दृष्टान्त
\r (मत्ती २१:३३-४६, मर्कूस १२:१-१२)
\p
\v 9 उहाँ मनैनहे यी दृष्टान्त कलाँ, ''एकथो मनैया दाखबारी लगाइल और मोहिहुँक्रीहिनहे देके बहुत्ते दिनक लग परदेश गैल |
\v 10 फारा पाकके सेकल ते  दाखबारीमेसे कुछु फारा लेहे दाखबारीक मलिकवा अपन एकथो नोकरहे मोहिनके थेन पठाइल | पर मोहिहुँक्रे उहिन्हे पिटके खाली पठादेलैँ |
\v 11 ऊ अभिन और नोकरहे पठाइल पर ओइने उहिन्हे फेन पिटके बेइज्जत करके खाली पठादेहल |
\v 12 ऊ तेस्राहे फेन पठाइल | पर ओइने उहिन्हे फेन घाइते बनाके निकारदेलैँ |
\v 13 ''तब् दाखबारीक मलिकवा कहल, 'आब मै का करूँ? मै अपन प्यारो छावाहे पठैम | शायद उहिन्हे ते ओइने आदर करहीँ |'
\v 14 ''पर मोहीहुँक्रे उहिन्हे देख्के  आपसमे बात करलैँ, 'ऊ ते हकवाला हो हम्रे यिहिहे मारी, और सम्पतिक हक  हमार होजाई |'
\v 15 तब् ओइने उहिन्हे दाखबारिक बाहेर लैजाके मरलैँ | ''आब दाखबारीक मलिकवा ओइन्हे का करी?
\v 16 ऊ आके उहे मोहीहुँक्रीहिनहे मरहीँ, और दाखबारी दोसर जहनहे दिही |'' मनै यी सुन्के कलाँ, ''असिन कबुना हुईस |''
\v 17 पर उहाँ ओइन्हे हेरके कलाँ, ''यी लिखल का हो ते? 'जोन ढुङगाहे भवन निर्माण करुइयन रद्ध करलैँ वहे कोन्वक शिर-ढुङ्गा बनल,
\v 18 उ ढुङ्गक उप्पर गिरुइया हरेक  चकनाचुर होजैहीँ, पर जेकर उप्पर ऊ गिरी उहिन्हे उ  धुरपिठा पारदी |"
\v 19 तब् शास्त्रीहुँक्रे और मुख्य पूजाहारीहुँकरे तब्बेहेँ हुँकिनहे पक्रे खोज्लाँ  | ओइन्हे पता रहिन कि यी दृष्टान्त ओइनेहेनके विरुद्धमे कहिगिल रहे  पर ओइने मनैनसे डराइँत |
\s कैसरहे तिरे परना कर
\r (मत्ती २२:१५-२२, मर्कूस १२:१३-१७)
\p
\v 20 ओइने मौका  हेरे लग्लैँ, और धर्मी होके चीमा लग्ना जासूसहुँक्रीहिन्हे ओइने हुँकार थेन पठैलैँ | येशूक कहल बातमे हुँकिन फँसाके अधिकारिनके और हाकिमके हाथेम हुँकिनहे पक्रादेना दाउमे ओइने रहिँत |
\v 21 ओइने हुँकिन्हे पुछ्लैँ, ''गुरुजी, हम्रे जन्थी अप्नि ठिक बोल्थी और ठिक सिखैथी और केक्रो पक्षपात नै करथी, पर सत्यताके सँग परमेश्वरके डगर देखैथी |
\v 22 हम्रे कैसरहे कर तिरना  उचित बा  कि  नै हो?''
\v 23 पर ऊ ओइनके कपट बुझके ओइन्हे कलाँ,
\v 24 ''महिन्हे एकथो सिक्का देखाऊ | यम्ने केकर फोँतु और केकर नाउँ खोपल बा?'' ओइने कलाँ, ''कैसरके |"
\v 25 उहाँ ओइन्हे कलाँ, "तबेकमारे ज्या कैसरके हुईस कैसरहे देऊ, और ज्या परमेश्वरके हुईतिन परमेश्वरहे देऊ |"
\v 26 मनैनके थेन ओइने हुँकिनहे बातमे फसाई नै सेक्लैँ और हुँकार जवाफमे ओइने चकित होके चिमचाम होगिलैँ |
\s पुनरुत्थान और भोज
\r (मत्ती २२:२३-३३, मर्कूस १२:१८-२७)
\p
\v 27 ओकर पाछे हुँकार थेन गोदगाट सदुकीहुँक्रे अइलैँ | मुअलमेसे केऊ जित्ती नै हुईत कना ओइनके सोचत रहिँत | ओइने हुँकिनहे पुछ्लैँ,
\v 28 ''गुरुजी, मोशा हमार लग लिखदेहल रहे, कि कौनो मनैया भोज करल दादूक लरका नै होके मरगिल कलेसे, भैयाहे ओकर जन्नीसे भोज करके दादूक लग लरका पैदा करे परत |
\v 29 सात भाई रहिँत | बरका एकथो जन्नी  नान्के लरका बिना हुईले मुगिल,
\v 30 और मन्लाह
\v 31 और सन्लाह उहिन्से  भोज करलैँ | और ओस्तेके उ सातुजे लरका बिना हुईले मुगिलैँ |
\v 32 पाछे उ जन्नी फेन मुगिलस |
\v 33 तबेकमारे मुअलमेसे पुनरुत्थान हुइलमे    उ जन्नी ओइनमेसे केकर जन्नी हुई? काकरेकी उ सातु जहनके जन्नी हुइल रहे |"
\v 34 येशू ओइन्हे कलाँ, ''यी युगके मनैहुँक्रे भोज करथैँ और भोज करदेथैँ |
\v 35 पर उ युगसम पुग्ना योग्य ठहरूइयन, और मृतकमेसे जित्ती होके  उठ्ना योग्य रहुइयन ना भोज करथाँ ना भोज करदेथाँ |
\v 36 ओइने फेन नै मुही काकरेकी ओइने स्वर्गदूत जस्ते हुइतैँ ओकर पुनरुत्थानके सन्तान हुईलक वरसे परमेश्वरके सन्तान हुईतैँ |
\v 37 पर मुअलहुँक्रे जित्ती होके उठ्हिँ कना बात मोशा फेन पोथ्रक विवरणमे परमप्रभुहे अब्राहामके परमेश्वर इसहाकके परमेश्वर और याकूबके परमेश्वर कहिके पुकारेबेर देखा देहल |
\v 38 उहाँ मुअल ओइनके परमेश्वर नै हुइतैँ, पर जित्तीनके परमेश्वर हुइतैँ |"
\v 39 तब् शास्त्रीनमेसे केऊ-केऊ कहल, ''गुरुजी अप्नी ठिके कली |"
\v 40 ओकर पाछे फेन केऊ हुँकिनहे कोनो बात पुँछ्ना हिम्मत नै करलैँ |
\s ख्रीष्ट केकर छावा
\r (मत्ती २२:४१-४६, २३:१-७, मर्कूस १२:३५-४०)
\p
\v 41 पर उहाँ ओइन्हे कलाँ, ''ख्रीष्ट दाऊदके छावा हो कहिके ओइने कसिक कथैँ?
\v 42 काकरेकी भजनके किताबमे दाउद अप्निक कहल बा, परमप्रभु मोरिक प्रभुहे कहलैँ, ''तैँ मोरिक दाहिन हाँथ ओहोँर बैथो,
\v 43 जबसम मै तोरिक शत्रुनहे तोरिक गोरक पाउदान नै बनैम'' |'
\v 44 असिके दाऊद  उहिन्हे 'प्रभु' कहत  कलेसे, उ कसिक दाऊदके छावा हुईल?"
\v 45 तब् सक्कु मनैहुँक्रे सुनेबेर ऊ अपन चेलनहे कलाँ,
\v 46 "झोहर लुग्गा घालके यहोँर ओहोँर नेङग्ना, और बजारमे अभिवादन खोज्ना, और सभाघरहुँक्रीहिनमे  मुख्य  बैठ्ना और भोजमे आदरके ठाउँ रुचैना शास्त्रीनसे होसियार रहो |
\v 47 ओइने विधवनके घर हडप्थैँ, और नम्मा देखावती प्रार्थना करथैँ | ओईनेहे धेउर दण्ड भेटैहीँ |"
\c 21
\s विधवक भेटी
\r (मत्ती १२:४१-४४)
\p
\v 1 उहाँ हेरेबेर धनीहुँक्रीहिन्हे अपन-अपन भेटी मन्दिरके दान पात्रमे दारत देख्लैँ |
\v 2 उहाँ एकथो गरीब विधवाहे उहाँ दुई पैसा चह्राइत फेन देख्लैँ |
\v 3 तब् उहाँ कलाँ, ''जात्तिके  मै तुहुरिन्हे कहतुँ, यी गरीब विधवा औरे  सक्कुहुनसे धेउर चह्राइल बटी |
\v 4 काकरेकी यने सक्कुजे अपन प्रशस्ततामेसे भेटी चह्राइल बतैँ, पर यी भर  अपन दरिद्रतामेसे अपन सारा  जीविकामेसे दैदेहल  |"
\s अन्त्यक दिनके चिन्हा
\r (मत्ती २४:१-४१, मर्कूस १३:१-३१)
\p
\v 5 तब् केऊ-केऊ  सुग्घुर-सुग्घुर ढुङ्गा  और दानमे भेटाइल  सामानसे सु-सन्जित पारल मन्दिरके बिषयमे बात  करे लग्लैँ | येशू कलाँ,
\v 6 "तुहुरे ज्या देखतो असीन समय आई  जब एकथो ढुङ्गक  उप्पर दोसर ढुङ्गा  नै रहि, उ सक्कु भसकजाई |"
\v 7 ओइने हुँकिनहे पुछ्लैँ, ''गुरुजी, यी सक्कु कब हुई? और यी बात हुइबेर  का चिन्हा हुई?"
\v 8 उहाँ कलाँ, "होशियार रहो, तुहुरिन्हे  केऊ  फेन  नै बहकाए  | मोरिक नाउँमे बहुत्ते जाने   'मै वहे  हुईतुँ' और 'समय लग्गे आइल बा, कहिके कहिहीँ | ओइनके पाछे तुहुरे ना लागो |
\v 9 तुहुरे जब लड़ाई  और खलबलके बात  सुन्बो तब् भयभित नै हुईहो, काकरेकी सुरुमे यी घटना हुईही परी, पर अन्त्य भर तुरुन्ते नै हुई |"
\v 10 तब् उहाँ ओइन्हे कलाँ, ''देश, देशके विरुद्धमे और राज्य, राज्यके विरुद्धमे उठ्हिँ |
\v 11 भयङ्कर भूकम्प हुइहीँ, बहुत्ते ठाउँमे अनिकाल और महामारी हुई, भयङ्कर आतंक हुई और आकाशमेसे बरवार-बरवार चिन्हहुँकरे हुइहीँ |
\v 12 ''पर यी सुक्कु बा हुईनासे आघे, मनैहुँक्रे तुहुरिन्हे पक्रिहीँ और सतैहीँ और तुहुरिन्हे सभाघरमे सौँपदिहीँ, और जेलमे दारदिहीँ | तुहुरिन्हे मोरिक नाउँके खातिर रज्वनके और हाकिमहुँक्रीहिनके आघे पुगादिहीँ |
\v 13 पर तुहुरिनके लग यी एकथो गवाही देना मौका हुई |
\v 14 तबेकमारे अपनहे  बचाईक  लग का कना हो सो आग्गिहिँसे नै सोँच्बो कहिके अपन मनमे पक्का करो |
\v 15 काकरेकी मै तुहुरिन्हे असिक कना मुह  और दिमाक  देबुँ कि तुहुरिनके विरोधीहुँकरे प्रत्युत्तर देहे नै सेक्हीँ और खण्डन करे फेन नै सेक्हीँ |
\v 16 पर तुहुरिनके दाई-बाबा और दादू-भैयाहुँक्रे, नातपातहुँक्रे और संघरियन फेन तुहुरिन्हे  पक्रादिहिँ, और तुहुरिनमेसे किहु-किहुहे ओइने मुवैहीँ |
\v 17 मोरिक नाउँक कारण तुहुरिन्हे  सक्कु मनैहुँक्रे घृणा करहिँ |
\v 18 पर ओइनके कपारके एकथो भुत्ला फेन नाश नै हुई |
\v 19 तुहुरिनके धैर्यसे  तुहुरे अपन ज्यान भेटैबो  |
\v 20 ''पर जब यरूशलेमहे सेनाहुँक्रे घेरल देख्बो, तबे ओकर विनाश लग्गे आइगिल बा कहिके जानो |
\v 21 तब् यहूदियामे रहुइयन पहाड़ ओहोँर भागिँत | शहर भित्तर रहुइयन बाहेर भाग्जाईट और बाहेर गाउँमे रहुइयन शहर भित्तर ना पैथिँत |
\v 22 काकरेकी लिखल बात सक्कु पुरा हुइक लग यी प्रतिशोधके दिन हुई |
\v 23 उ दिनमे गर्भवती  और दूध पिउइया  जन्नीनके  लग हाय! काकरेकी पृथ्वीमे बरवार  कष्ट आई और यी  जातिक उप्पर क्रोध  आपरी  |
\v 24 ओइने तरवालसे मुवाजैहीँ, और राष्ट्रहुँक्रीहिनके  कैदी बनाके लैजाजैहीँ | और अन्यजातिनके समय पूरा  नै हुईत सम् ओइने यरूशलेमहे गोरक तरे किचुलके धरहीँ |
\v 25 ''दिन, जोन्ह्याँ और तोरैयक चिन्हा देखा परी और समुन्दरके गर्जन और छालसे  पृथ्वीक राष्ट्रहुँक्रे संकष्टमे परके कमजोर होजैहीँ |
\v 26 संसारमे हुई अइना घटना आशंकाले मनै मूर्छा परही काकरेकी आकाशके शक्ति डगमगाजाई |
\v 27 ओकर पाछे मनैनके छावाहे शक्ति और महान महिमासे बद्रीमे आइत रहल ओइने देख्हीँ |
\v 28 जब यी बात हुईत रहि तबे उठो और अपन शिर उप्पर उठाऊ काकरेकी तुहुरिनके उद्दार लग्गे अइती बा |''
\v 29 उहाँ ओइन्हे एकथो दृष्टान्त कलैँ: ''अञ्जीरके रुख्वा और सक्कु रुख्वाहे हेरो,
\v 30 ओइने नयाँ पल्हाइल देख्के ओइने अप्निहीँ पता पहि, कि ग्रीष्म ऋतु लग्गे बा |
\v 31 ओस्तेके तुहुरे फेन जब यी बात हुईत देख्बो तब् परमेश्वके राज्य लग्गेहेँ बा कहिके जानो |
\v 32 "जात्तिके, मै तुहुरिन्हे कहतुँ, कि यी सक्कु पूरा नै हुईत सम यी पुस्ता नै बिती |
\v 33 आकाश और पृथ्वी बितके चलजाई, पर मोरिक वचन नै बिती |
\v 34 ''पर तुहुरे अपन बारेमे होसियार रहो, नै ते भोग-बिलास, जरेह्यापन और जिन्दगीक फिक्रिसे तुहुरिनके मन दब्जाई, और तुहुरिनके उप्पर एक्कासी उ दिन फाँदा जस्ते आईसेकत |
\v 35 काकरेकी अस्तेहेँके सक्कु पृथ्वीमे रहुईयन सक्कु जहनके उप्पर यी आई जाई |
\v 36 पर अइना यी सक्कु बातेसे निकरक लग और मनैनके छावक लग्गे थर्हयाएक लग सहमत हुइक लग सक्कु समय प्रार्थना करती जागल रहो |"
\v 37 येशू दुप्पहरके मन्दिरमे शिक्षा देहत रहिँत, और रातके निकरके जैतून कना परबत्वमे रात बिताँईट रहिँत |
\v 38 हुँकार वचन सुनक लग सक्कु मनैहुँक्रे बिहान्नी मन्दिरमे आइत रहिँत |
\c 22
\s यहूदक विश्वासघात
\r (मत्ती २६:१४-१६, मर्कूस १४:१०-११)
\p
\v 1 अखमिरी निस्तार-तिहुवार लग्गे आइगिल रहे | यिहिहे निस्तार-तिहुवार कहिजाईट |
\v 2 मुख्य पूजाहारीहुँकरे और शास्त्रीहुँक्रे हुँकिनहे कसिक मारी कहिके मौका खोजिँत, पर मनैनसे ओइने डराईत |
\v 3 तब् बाह्र जहनमेसे एकथो  इस्करियोत कना यहूदक भित्तर शैतान पैँठगिल |
\v 4 ओइनके हाँथेम हुँकिनहे कसिक पक्रादेना  कहिके मुख्य पूजाहारी और कप्तानहुँक्रीहिनके थेन जाके ऊ सल्लाह करल |
\v 5 ओइने खुशी हुइलैँ | और उहिहे रुपया देना स्वीकार करलैँ |
\v 6 ऊ सहमत होगिल  और भीड़  नै रहल  बेला हुँकिनहे पक्रादेना मौका  खोजे लागल |
\s अन्तिम खाना
\r (मत्ती २६:१७-३०, मर्कूस १४:१२-२६, यूहन्ना १३:२१-३०)
\p
\v 7 अखमिरी रोटीके तिहुवारके दिन  आइल जोन दिन निस्तार-तिहुवारके  भेँरवा बलि चह्राई परे  |
\v 8 उहाँ पत्रुस और यूहन्नाहे असिक कहिके पथैलैँ, ''जाके हमार लग निस्तार-तिहुवारके खाना तयार करो |"
\v 9 ओइने हुँकिनहे कलाँ, "हम्रे यी खाना कहाँ बनाई?"
\v 10 उहाँ ओइन्हे कलाँ, ''तुहुरे शहरमे पैँठबो ते गग्रिमे  पानी बोकुइया एकथो मनैया तुहुरिन्हे भेटाई  | ऊ जोन घरेम पैँठी उहाँ सम ओकर पाछे लागो,
\v 11 और तुहुरे ऊ घरक मलिकवाहे कहो, 'गुरु अप्निहे पुछतैँ, मै अपन चेलनके सँग निस्तार-तिहुवारके भोज खैना पहुना-कोन्ती कहाँ बा?'
\v 12 ऊ तुहुरिन्हे  उप्पर टलामे सजिसजाइल एकथो  बरवार  कोन्ती देखाई  और वहैँ तयार करो |''
\v 13 ओइने गैलैँ और उहाँ कहल जस्ते भेटैलैँ, और जाने निस्तार-तिहुवारके  तयारी  करलैँ |
\v 14 और जब बेला हुइल, तब् उहाँ प्रेरितहुँक्रीहिनके संगे भोजन करे बैठ्लैँ |
\v 15 उहाँ ओइन्हे कलाँ, ''मै दु:ख खैना आग्गिहिँ यी निस्तार-चाडके भोजन तुहुरिन्हे सँग खैना बरभारी इच्छा करल रहूँ,
\v 16 काकरेकी मै तुहुरिन्हे कहतुँ, परमेश्वरके राज्यमे यी पुरा नै हुईत सम मै यी भोज फेन नै खैम |''
\v 17 तब् कचौरा  लेके धन्यवाद देके सेक्के  उहाँ कलाँ, ''यी लेऊ, और तुहुरे  आपसमे बाँतो |
\v 18 काकरेकी मै तुहुरिन्हे कहतुँ, परमेश्वके राज्य नै आइत सम् आब उप्रान्त अंगुरके रस मै नै पिअम |"
\v 19 और उहाँ रोटी लेलैँ और धन्यवाद देके पाछे उ टुरलाँ और ओइन्हे असिक कती देलैँ, ''तुहुरिनके लग देहल यी मोरिक शरीर हो | मोरिक सम्झनामे यी करना करो |''
\v 20 अस्तेहेँक  खाके सेक्के   उहाँ कचौरा लेलैँ और कलाँ, ''यी कचौरा तुहुरिनके लग बहाइल मोरिक खुनमे स्थापित करल लावा करार हो |
\v 21 पर हेरो, महिन्हे  पक्रुइयक  हाँथ मोरिक सँग टेबुलमे बा |
\v 22 काकरेकी मनैयक  छावा  ते  ठहराइल   अनुसार जैहिक  परहिस, पर धिक्कार ऊ मनैयाहे, जे उहिन्हे धोका दी  |"
\v 23 असिन काम करना ओइनमेसे के हुई कहिके ओइने आपसमे बहस करे लग्लै |
\v 24 तब् ओइनमेसे सक्कुहुनसे प्रमुख के गनजाई कना चेलनके बिच्चेम  वाद-विवाद हुई लागल |
\v 25 उहाँ ओइन्हे कलाँ, ''अन्यजातिनके  राजाहुँकरे ओइनके उप्पर शासन  करथैँ, और ओइनके उप्पर अधिकार चलुइयनहे  'उपकारी' कथैँ |
\v 26 पर तुहुरे भर असीन ना होऊ | तुहुरिनमेसे जे भारी  बा, ऊ छुटी बने, और अगुवा हुउइया भर सेवा करे |
\v 27 काकरेकी भारी के हो? खाना खाई बैठुइया कि सेवा करुइया? का खाना खाई बैठुइया नै हो? पर मै तुहुरिनके बिच्चेम एकथो सेवा करुइया जस्ते बतुँ |
\v 28 ''तुहुरे भर मोरिक परीक्षामे महिन्हे  साथ देहुइया हुईतो |
\v 29 जसिके मोरिक पिता महिन्हे एकथो राज्य देहल, मै फेन तुहुरिन्हे देम,
\v 30 ताकि  मोरिक  राज्यमे तुहुरे मोरिक टेबुलमे खैबो और पिबो, और इस्राएलके बाह्रै कुलके न्याय करके सिंहासनमे बैठ्बो |
\v 31 ''सिमोन, सिमोन, हेर, शैतान तुहिन्हे गोहूँ जस्ते फत्कना अनुमति माँगल बा,
\v 32 पर मै तोरिक विश्वास ना डगमगाईस कहिके तोरिक लग प्रार्थना करनु और फेन तैँ मोरिक वर घुमके पाछे तोरिक भैयनहे बल्गर करा |''
\v 33 फेन पत्रुस हुँकिनहे कहल, ''हे प्रभु, मै अप्निसे झ्यालखाना और मृत्युसम जैना तयार बतुँ |"
\v 34 और उहाँ कलाँ, ''पत्रुस मै तुहिन्हे  कहतुँ तुँ महिन्हे  नै चिन्थुँ कहिके तीनचो अस्वीकार नै करत सम् आज मुर्घा  नै बोली |"
\v 35 येशू ओइन्हे कलाँ, ''जब मै तुहुरिन्हे थैली और झोला और बिना जुत्तक पथाइल रहूँ, का तुहुरिन्हे कौनो चिजके कमी हुइल?'' ओइने कलाँ, 'नै हुइल |"
\v 36 उहाँ कलाँ, ''पर अब्बा जेकर थैली बा ऊ उहिन्हे बोकी ओस्तेहेँक झोला फेन बोकी और | और जेकर थेन तरवाल नै हो | ऊ अपन लुगा बेचके एकथो तरवाल किनी |
\v 37 मै तुहिन्हे कहतुँ, 'उहाँ अपराधीहुँक्रीहिनसे गिन्ती होगिलैँ' कहिके लिखल बात मोरिकमे पुरा हुई परत | हो मोरिक बारेमे लिखल बात पूरा हुईती बा |''
\v 38 तबे चेलाहुँक्रे कलाँ, ''हे प्रभु हेरो यहाँ दुइथो तरवाल बा |'' उहाँ कलाँ, ''अतरा बात ते पुग्गिल |"
\s जैतून पहाड़मे येशूक प्रार्थना
\r (मत्ती २६:३६-४६, मर्कूस १४:३२-४२)
\p
\v 39 बाहेर निकरके सदादिनके हस  उहाँ जैतून  पहाड़मे  गैलैँ, और हुँकार चेलाहुँक्रे फेन पाछे-पाछे लग्लैँ |
\v 40 उ ठाउँमे पुगके सेक्के  उहाँ ओइन्हे कलाँ, ''तुहुरे प्रार्थना करती रहो, और परीक्षामे ना परो |"
\v 41 उहाँ ओइनसे लगभग  तीस मिटर दुर जाके ठेहुनी  टेक्के प्रार्थना करलैँ,
\v 42 "हे बा तोरिक इच्छा बा कलेसे, यी खोरिया महिसे हतादे | पर मोरिक इच्छा नै  तोरिके  इच्छा पूरा होए  |"
\v 43 तब् स्वर्गसे एकथो दूत हुँकिनहे तागत देहक लग हुँकार थेन देखा परल |
\v 44 एकदमे कठिन्मे परके अनुरोध करके उहाँ प्रार्थना करे लग्लै, और हुँकार पस्ना खुनक बरबर बुँदा जस्ते जमीनमे गिरत रहिँत |
\v 45 प्रार्थनामेसे उठ्के चेलनके थेन अइलैँ ते  उहाँ ओइन्हे शोकके कारण निदाइल  भेटैलाँ |
\v 46 उहाँ ओइन्हे कलाँ, ''तुहुरे काकरे निदाइतो? उठो और परीक्षामे नै परक लग प्रार्थना करो |"
\s येशूक पक्राऊ
\r (मत्ती २६:४७-५६, मर्कूस १४:५३-५०, यूहन्ना १८:३-११)
\p
\v 47 उहाँ बोल्ती-बोल्ती, एकथो भीड़  वहाँ  आपुगल | बाह्र चेलनमेसे एकथो यहूदा कना  ओइनके आघे-आघे आईल | येशूहे चुम्मा करक  लग ऊ हुँकार लग्गे गैल |
\v 48 पर येशू उहिहे कलाँ, ''यहूदा, का तुँ मनैयक छावाहे चुम्मासे विश्वासघात करे चहथो?"
\v 49 तब् हुँकार आसपासमे रहलहुँक्रे का हुइना बा उ देख्के हुँकिनहे कलाँ, ''प्रभु, का हम्रे तरवाल चलाई?"
\v 50 ओइनमेसे एक जन प्रधान पूजाहारीके नोकरहे मारल, और ओकर दाहिन कान च्वात्त काट देहल |
\v 51 पर येशू कलाँ, ''होगिल आप रहेदेऊ |'' और ऊ मनैयक कान छुके उहाँ उहिहे मजा करदेलैँ |
\v 52 और हुँकार विरुद्धमे आइल मुख्य पूजाहारीहुँक्रीहिन मन्दिरके कप्तानहुँक्रीहिन और धर्मगुरूहुँक्रीहिनहे उहाँ कलाँ, ''का तुहुरे डाँकुक विरुद्धमे आइल जसिन तरवाल और भट्ठा लेके अइलो?"
\v 53 मै दिनदिने मन्दिरमे अप्निक संगे रहेबेर अप्नीहुँक्रे मोरिक विरुद्धमे हाँथ नै उठैली  | पर आब  अप्नीनके समय बा | और अन्धकारके शक्ति यहे हो |''
\s पत्रुस ख्रीष्टहे इन्कार करलक
\r (मत्ती २६:६९-७५, मर्कूस १४:६६-७२, यूहन्ना १८:१५-१८,२५-२७)
\p
\v 54 ओइने येशूहे पकरके लैगिलाँ और हुँकिनहे प्रधान पूजाहारीक घरेम नन्लाँ | पर दुरेसे हुँकार पाछे-पाछे लगल |
\v 55 वहाँ अंगनक बिच्चेम  आगी बारके मनैहुँक्रे जम्मा होके बैठल रहिँत | पत्रुस फेन ओइनके संगे बैठगिल  |
\v 56 एकथो नोकर्नी  आगीक ओजरारमे उहिहे बैठल  देख्के  घत्गरसे  हेरल और कहल, ''यी मनैया फेन हुँकारे  सँग रहे |''
\v 57 पर पत्रुस असिक कहिके इन्कार करल, ''ए नारी, मै हुँकिनहे  नै चिन्थुँ |"
\v 58 कुछु समय पाछे दोसर फेन उहिहे देख्के  कहल, '' तुँ फेन ओइनेकेमेसे हुईतो  |'' पर पत्रुस जवाफ देहल, ''ए मनैया मै नै हुईतुँ |''
\v 59 लगभग एक घण्टा बितके सेकल ते  दोसर एक जाने जोर देके असिक कहल, ''जात्तिके यी मनैया हुँकारे  सँग रहे, काकरेकी यी फेन गालीली हो |"
\v 60 पर पत्रुस कहल, ''ए मनैया, तैँ का कहते, मै नै जन्थुँ |" ऊ बोल्ती-बोल्ती मुर्गा बोलल |
\v 61 और प्रभु घुमके पत्रुसहे हेरलैँ | ''आज मुर्गा बोल्नासे आघे तुँ महिन्हे तीनचो इन्कार करबो'' कहिके कहल प्रभुक वचन पत्रुसहे याद अइलिस  |
\v 62 और ऊ बाहेर निकरके धरधर-धरधर  रुई लागल |
\s येशूक अपमान
\r (मत्ती २६:६७-६८, मर्कूस १४:६५)
\p
\v 63 तब् येशूहे पक्रुइया मनैहुँक्रे हुँकिनहे गिल्ला करलैँ, और पित्लैँ |
\v 64 हुँकार आँखी टोप  देलैँ और हुँकिनहे पुछ्लैँ, ''तुहिन्हे पितुइया के हो? ले, अगमवाणी बोल |"
\v 65 ओइने हुँकार विरुद्धमे आकुर  बहुत्ते तिरस्कारपूर्ण बात  कलाँ |
\s महासभक सामने येशू
\r (मत्ती २६:५७-६८, मर्कूस १४:५३-६५, यूहन्ना १८:१९-२४)
\p
\v 66 ओजरार हुइतिकी जम्मा हुइल जनतनके धर्म-गुरुहुँक्रे मुख्य पूजाहारीहुँक्रे और शास्त्रीहुँक्रे दुनु जाने  हुँकिनहे अपन महासभामे लैगिलैँ,
\v 67 और कहल , "तैँ ख्रीष्ट हुईते कलेसे हम्रिहिन्हे बता | उहाँ ओइन्हे कलाँ, ''मै कहम ते फेन अप्निहुँक्रे नै पत्यैबी |
\v 68 मै प्रश्न करम ते फेन अप्निहुँक्रे उत्तर नै देवी |
\v 69 पर अब्बे मनैनके छावा परमेश्वरके शक्तिके दाहिनवर बैठी |''
\v 70 तब् ओइने सक्कुजे कलाँ, ''असीन हो ते का तैँ परमेश्वरके छावा हुईते?" उहाँ ओइन्हे उत्तर देलैँ, "अप्नीहुँक्रे कहती, मै वहे हुईतुँ |"
\v 71 ओइने कलाँ, ''हम्रिहीनहे अब और का साक्षिक आवश्यकता बा? काकरेकी हम्रे ओक्रेहेक मुहेमेसे सुन्दरली |''
\c 23
\s पिलातस और हेरोदके आघे येशू
\r (मत्ती २७:११-२६, मर्कूस १५:१-१५, यूहन्ना १८:२८-४०,१९:१-१६)
\p
\v 1 सक्कु सभासदहुँक्रे उठ्लैँ, और हुँकिनहे पिलातसके थेन नन्लैँ |
\v 2 ओइने हुँकार उप्पर असिक कना आरोप लगाई लग्लैँ, ''यी मनैया हमार देशहे बिगरती रहल हम्रे भेटैली | यी कैसरहे कर तिर्नासे हम्रिहिनहे रोकत, अप्निहीँ 'मै ख्रीष्ट, एकथो रज्वा हुँ' | कहिके कहत |''
\v 3 पिलातस हुँकिनहे पुँछल, ''का तुँ यहूदिनके राजा हुईतो?'' येशू जवाफ देलैँ, अप्नी फेन असिक कहती |"
\v 4 तब् पिलातस मुख्य पूजाहारीनहे और भीड़हे कहल, ''मै यी मनैयकमे कुछु दोष नै भैटैथुँ |"
\v 5 पर ओइने धेउर कोशिस कहिके कलाँ, ''यी सक्कु यहूदिया, और गालील थेसे यी ठाउँ सम शिक्षा देके मनैन भरकैति बा |"
\v 6 पर पिलातस यी सुन्के, 'यी मनैया गालीलके हो कि कहिके पुँछल |
\v 7 और उहाँ हेरोदके यरियक मनैया हुइतैँ कैहिके पता पाके पिलातस हुँकिनहे हेरोदके थेन पथादेहल | वहे दिनमे हेरोद अप्निहीँ फेन यरुशलेममे रहिँत |
\v 8 आब येशूहे देख्के हेरोद गजब खुशी हुइगिल | काकरेकी उ हुँकार बारेमे सुन्लक ओहोँरसे बहुत्ते दिनसे हुँकिनहे हेर्ना मन करत रहे, और उहाँ कुछु अचम्म काम करलक हेर्ना आशा करत रहे |
\v 9 ऊ हुँकिनहे बहुत्ते प्रश्न करल | पर उहाँ उहिहे कुछु जवाफ नै देलाँ |
\v 10 पर मुख्य पूजाहारीहुँकरे और शास्त्रीहुँक्रे थरह्याके हुँकिनहे जबरजस्ती दोष लगाईं लग्लाँ |
\v 11 हेरोद अपन सिपाहीहुँक्रीहिनसे मिलके हुँकिनहे तिरस्कारपूर्ण व्यवहार करलैँ | और हुँकार गिल्ला करलैँ | ओकर पाछे हुँकिनहे रबाफिलो पहिरन घलाके पिलातस थेन घुमके पथादेलैँ |
\v 12 उहे दिन पिलातस और हेरोद दुनु जाने संघरिया हुईल | काकरेकी आघे ओइनके बिच्चेम बैरभाव रहे |
\v 13 तबे पिलातस मुख्य पूजाहारीहुँकरे, शासकहुँक्रे और जनतनहे जम्मा करल |
\v 14 उ ओइन्हे कलाँ, ''तुहुरे मनैन भड्कईना कैहिके यनहे मोरिक आघे नन्लो | तुहुरिनके आघे केरकार करेबेर तुहुरे यकर उप्पर लगाइल अभियोगके दोष नै भेटैलो |
\v 15 हेरोद फेन दोष नै भेटाइल, काकरेकी उ उहिहे हमार थेन फे घुमादिहल | अब हेरो यी मृत्युदण्ड पैना योग्यक कौनो काम नै करल हुइतैँ |
\v 16 यहे मारेसे मै यिहिसे सजाई कहिके छोरदेबुँ |''
\v 17 [तिहुवारके उपलक्ष्यमे ओइनके लग पिलातस एकथो कैदी छोरदेलैँ |]
\v 18 ओइने सक्कु एक्के संगे असिक कहिके चिल्लैलैँ, ''यिहिहे हटादेऊ, और हमार लग बारब्बाहे छोरदेऊ |"
\v 19 बारब्बा भर शहरमे रहल कोनो विद्रोह और हत्याके अभियोगमे जेलमे थुनल रहे |
\v 20 येशूहे छोरदेना इच्छा करके पिलातस फेनदोस्रे ओइन्हे सम्झाइल |
\v 21 पर ओइने असिक कति चिल्लाईट रलाँ, क्रूसमे टाँगो, उहिहे क्रूसमे टाँगों |"
\v 22 और उ तेसरचो ओइन्हे कहल, ''काकरे? यी मनैया का खराब करल बा र? मै ते यिहिहे मृत्युदण्ड देना कोनो कारण नै भेटैनु, तबेकमारे मै यिहिहे सजाई कहिके छोरदेबुँ |"
\v 23 पर ओइने बरजोरसे चिल्लैती हुँकिनहे क्रूसमे टाँगेपरी कना माँग कर लग्लैँ | ओइनके चित्कार सफल होगिल |
\v 24 और पिलातस ओइनके माँग पूरा करदेना फैसला सुनाईल |
\v 25 ऊ उ मनैयाहे छोरदेनु,जे बिद्रोह और हत्याके अभियोगमे जेलमे परल रहे | उहिहे छोरदेऊ कहिके ओइने माँग करत रहिँत | पर येशूहे ऊ ओइनके इच्छामे सौँप देहल |
\s येशूहे क्रूसमे टंग्लक
\r (मत्ती २७:३२-४४, मर्कूस १५:२१-३२, यूहन्ना १९:१७-२७)
\p
\v 26 ओइने हुँकिनहे वहाँसे लैजाई बेर, गाउँमेसे अइती रहल सिमोन नाउँक कुरेनी निवासीहे पकरलैँ, और क्रूस बोकके हुँकार पाछे-पाछे जाई लगैलैँ |
\v 27 मनैनके बरवार भीड़ हुँकार पाछे लागल ओम्नेसे स्त्रीहुँक्रे फेन रहे, जे विलाप करती और रुइत रहिँत |
\v 28 पर ओइनके ओहोँर घुमके येशू कलाँ, ''यरुशलेममे छाई हो, मोरिक लग ना रोऊ पर तुहुरे अपन लग और अपन छाई छावनके लग रोओ |
\v 29 काकरेकी वहे दिन अइति बतैँ | जब मनैहुँक्रे कहहिँ 'धन्य बाझीहुँक्रे और पैनाहा नै हुईंना कोखहुँक्रे और दूध नै खवोइना स्त्रीहुँक्रे |'
\v 30 तब् ओइने पहाड़हुँक्रीहिनहे 'हमार उप्पर गिर' और डँरवाहुँक्रीहिनहे ' हम्रिहिन्हे छोप' कहे लग्हीँ |
\v 31 काकरेकी ओइने रुख्वा हरियर हुइबेर यी काम करथैँ कलेसे, सुख्खा हुइबेर का करहीँ?"
\v 32 तब् ओइने दुईथो अपराधीहुँक्रीहिनहे हुँकार संगे मृत्युदण्ड दिहक लग लैगिलैँ |
\v 33 जब ओइने खप्परे कना ठाउँमे अइलैँ, तब् उहाँ ओइने हुँकिनहे क्रूसमे टंग्लैँ, और उ अपराधिनमेसे एकथोहे दाहिन पाँजर और दोसुरहे बाऊँ पाँजर क्रूसमे टंग्लैँ |
\v 34 और येशू कलाँ, ''हे बाबा, यनहे क्षमा करदेऊ, काकरेकी यने का करतैँ उ नै जन्थैँ |'' और ओइने हुँकार लुग्गा बख्रा लगाके चिट्टा दरलैँ |
\v 35 मनैहुँक्रे थरर्ह्याके हेरत रहिँत | शासकहुँक्रे हुँकार मजाक करती कलाँ, ''यी दोसर जहनहे बचाइल, यी परमेश्वरके ख्रीष्ट वा हुँकार चुनल जन हो कलेसे यी अपनहे बचाए |"
\v 36 सिपाहीहुँक्रे फेन आके हुँकिनहे सिर्का देती असिक कहिके गिल्ला करलैँ,
\v 37 "तैँ यहूदीनके रज्वा हुईते कलेसे अपनहे बचा |"
\v 38 ''यी यहूदीनके रज्वा हो'' कलेसे दोष-पत्र फेन हुँकार उप्पर रहे |
\v 39 क्रूसमे टाँगल अपराधीहुँक्रीहिनमेसे एक जाने अपराधी हुँकार बदनाम कर्ती कहल, ''का तैँ ख्रीष्ट नै हुईते? तैँ अपनेहे और हम्रिहिनहे बचा |"
\v 40 पर उहिन्हे हप्काके दोसर जवाफ देहल, ''तैँ फेन उहे दण्डमे परल बाते तैँ फेन परमेश्वरके डर नै मन्थे?
\v 41 हमार दण्ड ते न्यायोचित बा, काकरेकी हम्रे ते अपन कामके उचित फल भोगत बाटी, पर यी मनैया ते कुछु फेन अनुचित काम नै करल हो |"
\v 42 तब् उहे कहल, ''हे येशू अप्नी अपन राज्यमे आइबेर महिन्हे सम्झहो |"
\v 43 उहाँ उहिहे कलाँ, ''जात्तिके मै तुहिहे कहतुँ, आझी तैँ मोरिक सग्गे स्वर्ग लोकमे रबे |"
\s येशूक मृत्यु
\r (मत्ती २७:४५-५६, मर्कूस १५:३३-४१, यूहन्ना १९:२८-३०)
\p
\v 44 लगभग: दुपहरके बाह्र बजल रहे, और तीन बजेसम सारा देशहे अँधारसे छोप देहल |
\v 45 दिनके ओजरार कम होगिल, और मन्दिरके पर्दा बिच्चेमेसे फाटके दुइ टुक्रा होगैल |
\v 46 भारी स्वरमे चिल्लाके येशू कलाँ, ''हे बाबा मै मोरिक आत्मा तोरिक हाँथेम सौँपतु |'' अतरा कहिके उहाँ अपन प्राण छोरदेलैँ |
\v 47 यी सब घटना देख्के कप्तान असिक कती परमेश्वरके महिमा करल, ''जात्तिके, यी धार्मिक मनैया रहे |''
\v 48 यी दृश्य हेरक लग जम्मा हुइल सक्कु मनैहुँक्रे यी सक्कु देख्लैँ, और अपन-अपन छाती पिट्टी घरे घुम्लैँ |
\v 49 पर हुँकार चिन्हल जानलहुँक्रे और गालीलमेसे हुँकार पाछे-पाछे अउईया जन्नीहुँक्रे दूर थरह्याके यी घटना हेरती रलैँ |
\s येशूक दफनके काम
\r (मत्ती २७:५७-६१, मर्कूस १५:४२-४७, यूहन्ना १९:३८-४२)
\p
\v 50 योसेफ नाउँ रहल एकथो मजा और धार्मिक मनैया रहे | ऊ महासभक सदस्य फेन रहे |
\v 51 ऊ ओइनके सल्लाह और काममे सहमति नै देहल रहे | ऊ यहूदिनके अरिमाथिया शहरके मनैया रहे | ऊ परमेश्वरके राज्यके डगर हेरत रहे |
\v 52 वहे पिलातसके थेन जाके येशूक लाश माँगल,
\v 53 हुँकार लाश तरे नानके मलमलके लुग्गामे बेहरलैँ और चट्टानमे खोपके बनाईल एकथो चिहानमे धरलैँ, जहाँ कबु किहुहे धारल नै रहे |
\v 54 वहे तयारीक दिन रहे और शबाथ शुरु हुई लागल रहे |
\v 55 गालीलमेसे हुँकार संगे अउइया जन्नीहुँक्रे पाछे-पाछे गैलैँ, और उ चिहान हेरके हुँकार लाश कसिक धारगिल बा वहे देख्लैँ |
\v 56 तबे घुमके ओइने सुगन्धित द्रव्य और अत्तर तयार करलैँ | और ब्यबस्थाके आज्ञा अनुसार शबाथमे ओइने विश्राम करलैँ |
\c 24
\s मुअलमेसे येशूक जिजैना
\r (मत्ती २८:१-१०, मर्कूस १६:१-११, यूहन्ना २०:१-१०)
\p
\v 1 हप्तक शुरुक दिन बिहान सक्करहिँ उ स्त्रीहुँक्रे तयार करल सुगन्धित द्रिब्य लेके ओइने चिहानमे अइलैँ |
\v 2 ओइने पत्थ्राहे चिहानमेसे हटाइल भेतैलैँ |
\v 3 पर भित्तर जाइबेर ओइने प्रभु येशूको शरीर नै भेटैलैँ |
\v 4 जब ओइने यी बारेमे दोधारमे परत रहिँत तब् चम्कना लुग्गा  घालल  दुईथो पुरुषहुँक्रे ओइनके लग्गे थरह्यैलैँ |
\v 5 ओइने डरैलैँ और जमिनवर मुन्टा झुकैलैँ, पर ऊ दुईथो पुरुषहुँक्रे कलाँ, ''तुहुरे जित्ती  मनैयाहे मुअलहुँक्रीहिनके बिच्चेम  काकरे खोज्थो?
\v 6 ऊ  यहाँ नै हुइतैँ, पर जित्ती  होके उठगिल बतैँ | गालीलमे रहलमे  उहाँ तुहुरिन्हे का कहल रहिँत उ याद करो,
\v 7 का मनैनके छावा पापी मनैनके हाथेमे सौँप्ना और क्रूसमे टंगना और तेसर दिनमे जिवित होके उठ्ना आवश्यक बा |"
\v 8 ओइने हुँकार वचन सम्झलैँ |
\v 9 और चिहानमेसे घुमके ओइने यी सक्कु बात एघार चेलनहे और सक्कु जहन बतैलैँ |
\v 10 उ  स्त्रीहुँक्रे भर मरियम मग्दलिनी योअन्ना, और याकूबके दाई मरियम रही | ओइनके सँग रहुइयन आकुर स्त्रीहुँक्रे फेन यी बात प्रेरितहुँक्रीहिनहे कलाँ  |
\v 11 पर ओइने यी बात वाहियात हो सोच्लैँ , और ओइने विश्वास नै करलैँ |
\v 12 पर पत्रुस उठ्के चिहानमे दौरके गैल और लिहुरके हेरेबेर सूतीक कपराके पट्टी किल  देखल | यी घटना देख्के अचम्म मानके ऊ चलगिल |
\s येशू इम्माउसके डगरमे
\r (मत्ती १६:१२-१३)
\p
\v 13 वहे दिन हुँकार चेलाहुँक्रीहिनमेसे दुई जाने यरुशलेमसे लगभग एघार किलोमिटर दूरके इम्माउस नाउँके एकथो गाउँवर जैती रहिँत |
\v 14 घटल सक्कु घट्नाहुँक्रीहिनके बारेमे ओइने आपसमे बात चित करत रहिँत |
\v 15 ओइने आपसमे बात चित करती और बहस करती रहल समय येशू अप्निहीँ लग्गे आके ओइनके संगे लग्लैँ,
\v 16 पर ओइनके आँखी हुँकिनहे चिहिने नै सेक्ना बनाइल रहिँत |
\v 17 उहाँ ओइन्हे पुछ्लैँ, "तुहुरे नेंगती मिलके का वहस करती बतो?"
\v 18 वहे दुई जहनमेसे क्लेओपास हुँकिनहे जवाफ देहल, ''यरुशलेम घुमफिर करके आके फेन काल आज उहाँ का घट्ता अप्निहे पता नै हो?"
\v 19 उहाँ ओइन्हे पुछ्लैँ, ''का बात?'' ओइने जवाफ देलैँ, ''येशू नासरिके बारेमे उहाँ एक जाने अगमवक्ता रहिँत, और परमेश्वर और सक्कु मनैनके आघे काम और वचनमे शक्तिशाली रहिँत |"
\v 20 पर मुख्य पूजाहारीहुँकरे और हमार शासकहुँक्रे हुँकिनहे मृत्युदण्डक लग सोपदेहल, और हुँकिनहे क्रूसमे टंगलैँ |
\v 21 इस्राएलके उद्दार करुइया वहे  हुइतैँ कना हम्रे फेन आशा करल रही यी सक्कु बात छोरके यी घटना घटल आज तेस्रो दिन हो |
\v 22 यी बाहेक हमार समूहके केऊ-केऊ जन्निहुक्रे हम्रिहिनहे अचम्म बनाइल बतैँ ओइने आज बिहानके सकरहे चिहानमे गैलैँ,
\v 23 येशूक शरीर नै भेटैलैँ | ओइने आके हम्रिहिन्से सुनैलैँ, 'हम्रे स्वर्गदूतहुँक्रीहिनहे देख्ली जे येशू जित्ती बतैँ कलाँ |'
\v 24 हम्रिहिन्मेसे केऊ-केऊ चिहानमे जाके, और वहे जन्नीहुँक्रे ज्या कले रहिँत ओस्तेहेँ देख्ली जे येशू जित्ती बतैँ कलाँ |''
\v 25 उहाँ ओइन्हे कलाँ, "ए अबुझ मनै, तुहुरिनके हृदय अतरा सुस्त हुइल बा, का अगमवक्ताहुँक्रीहिनके कहल विश्वास नै करथो!
\v 26 का ख्रीष्ट यी कष्ट भोग्ना और अपन महिमामे जैना आवश्यक नै रहे का?''
\v 27 तबे मोशा और सक्कु अगमवक्ताहुँक्रीहिनसे शुरुवात करके उहाँ धर्मशास्त्रमे अपन बिषयमे लिखल बातके अर्थ ओइन्हे खोल्दिहल |
\v 28 ओइने जोन गाउँमे जाईत रहिँत ओकर लग्गे पुग्लैँ | उहाँ आकुर दूर जाई चहना जैसिन करलैँ |
\v 29 पर ओइने हुँकिनहे असिक कहिके कर लगैलैँ, ''हमारसंगे बैठो, काकरेकी संझ्याहुई लागल और दिन बहुत्ते गैसेकल बा |'' आउर उहाँ ओइनके संगे बैठक लग घरक भित्तर पैँठ्लैँ |
\v 30 जब येशू ओइनके संगे खाई बैठल, और ओइने हुँकिनहे लेके आशीर्वाद देलैँ, और तुहुरे ओइन्हे दिहे लग्लैँ |
\v 31 तबे ओइनके आँखी खुलल, और ओइने हुँकिनहे चिन्लैँ और उहाँ चाहि ओइनके दृष्टिमेसे लोप होगिलैँ |
\v 32 ओइने आपसमे कलाँ, ''उहाँ हमारसंगे डगरमे बात चित करेबेर, और हम्रिहिनहे धर्मशास्त्रके अर्थ खोल्दिहेबेर का हृदय प्रज्वलित नै हुईल रहे का?"
\v 33 ओइने वहे समयमे उठ्के यरुशलेममे घुम्लैँ, और चेला और ओइनके संगे जम्मा हुइलहुँक्रीहिनहे भेट करलैँ |
\v 34 और ओइन्हे असिक कलाँ, ''प्रभू जात्तिके जिके उठल बतैँ और सिमोनके आघे देखा परल बतैँ |"
\v 35 ओइने डगरमे हुइल बात और रोटी तुरेबेर कसिक ओइने हुँकिनहे चिन्लैँ, ऊ फेन बटा देहल |
\s येशू चेलनके थेन देखा परलक
\r (मत्ती २८:१६-२०, मर्कूस १६:१४-१८, यूहन्ना १२:१९-२३, प्रेरित १:४-८)
\p
\v 36 ओइने यी बात कर्ती-कर्ती येशू ओइनके बिच्चेमे ठरह्येलैँ, और कलाँ, ''तुहुरिन्हे शान्ति हुईस |"
\v 37 ओइने झस्कलैँ और डरागिलैँ, और ''हम्रे ते भूतवा देखती'' कहिके सम्झली |
\v 38 पर उहाँ ओइन्हे कलाँ, "तुहुरे काकरे विचलित हुईथो, और तुहुरिनके हृदयमे काकरे शंका हुईत?
\v 39 मोरिक हाँथ और मोरिक पौली हेरो मैहे हुईतुँ महीन छुके हेरो काकरेकी भुत्वक मास और हड्डी नै रहत, पर तुहुरे देख्बो मोरिक ते बा |"
\v 40 असिक कहिके सेक्के उहाँ ओइन्हे अपन हाँथ और पौली देखैलैँ |
\v 41 ओइने अनज्यादी खुशी हुईलक वरसे और विश्वास करे नै सेक्लैँ ओइने अचम्म हुइल येशू ओइन्हे कलाँ, ''का तुहुरिनके सँग यहाँ खैना चिज बा?"
\v 42 ओइने पकाइल मच्छिनके एक टुक्रा हुँकिनहे देलाँ |
\v 43 और उहाँ उहे लैके ओइनके आघे खैलैँ |
\v 44 उहाँ ओइन्हे कलाँ, ''तुहुरिनके सँग हुईबेर मै बोलल वचन यहे हुइतैँ वा मोशक व्यवस्था, अगमवक्ता और भजनके किताबमे मोरिक बारेमे लिखल सक्कु बात पूरा हुई परत |"
\v 45 ओकर पाछे उहाँ धर्मशास्त्रहुँक्रीहिनमे लिखल सक्कु बात बुझना मन खोल देलिन |
\v 46 उहाँ ओइन्हे कलाँ, ''असिक लिखल बा, कि ख्रीष्ट दु:ख भोग्ना और तेसर दिनमे मृतकमेसे जीवित हुई परत,
\v 47 और यरुशलेममेमे शुरु करके  सक्कु जातिनहे हुँकार नाउँमे पश्चात्ताप और पापक्षमक प्रचार हुई परत |
\v 48 तुहुरे यी सक्कु बातके  साक्षी हुईतो  |
\v 49 हेरो, मै मोरिक पिताके प्रतिज्ञा तुहुरिनके थेन पठैबुँ, पर उप्परसे शक्ति नै पाईटसम तुहुरे यहे शहरमे बैठल रहो |"
\s येशूक स्वर्गारोहण
\r (मर्कूस १६:१९-२०, प्रेरित १:९-११)
\p
\v 50 ओकर पाछे उहाँ ओइन्हे बेथानियासम्मे लैगिलैँ, और अपन हाँथ उठाके ओइन्हे आशीर्वाद देलैँ |
\v 51 उहाँ ओइन्हे आशीर्वाद देती रहल बेला, हुँकार ओइनसे अलग हुइलैँ और स्वर्गमे लैजागिलैँ |
\v 52 ओइने हुँकार उपासना करलैँ, और बडा मजाके संगे यरुशलेम घुम्लैँ |
\v 53 और ओइने परमेश्वरके प्रशंसा करती मन्दिरमे लगातार रहे लग्लैँ |
