\id ROM
\ide UTF-8
\rem Copyright Information: Creative Commons Attribution-ShareAlike 4.0 License
\h रोमियो
\toc1 रोमियो
\toc2 रोमियो
\toc3 रोमियो
\mt1 Romans
\mt1 रोमियो
\c 1
\s अभिवादन
\p
\v 1 पौलुस दिया तरफा ला जड़ा यीशु मसीह दा दास हे, कने प्रेरित होणे ताईं सदया हे, कने परमेश्वरे दे तिस सुसमाचार ताईं अलग किता हे
\v 2 जिसदी तिनी पेहेले ते ई भविष्यद्वक्तां दे जरिये पबित्र शास्त्रां च,
\v 3 अपणे पुत्र साड़े प्रभु यीशु मसीह दे बारे च प्रतिज्ञा किती थी, जड़ा शरीरे दे भाव ने तां दाऊदे दे बन्शे च पैदा होया,
\v 4 कने पबित्रता दी आत्मा दे भाव ने सैह मरी करी जिन्दा होणे दी शक्तियाँ ने परमेश्वरे दा पुत्र बणया हे |
\v 5 जिदे ने सांझो अनुग्रेह कने प्रेरिताई मिली ताकि तिसदे नाए दिया बजा ने सारियां जातियां दे लोक भरोसा करिके तिसदी मनन,
\v 6 जिना चे तुसां बी यीशु मसीह दे बणने ताईं सदयो न |
\v 7 तिना सारयां दे ना जड़े रोम च परमेश्वर दे प्यारे न कने पबित्र होणे ताईं सदयो न, साड़े पिता परमेश्वरे कने प्रभु यीशु मसीह दिया तरफा ला तुसां जो अनुग्रेह कने शांति मिलदी रे |
\s धन्यवाद दी प्राथना
\p
\v 8 पेहेले मैं तुसां सारयां ताईं यीशु मसीह दे जरिये अपणे परमेश्वरे दा धन्यबाद करदा हे, की तुसां दे भरोसे दी चर्चा सारे संसार च होंदी रे |
\v 9 परमेश्वर जिसदिया सेवा च अपणिया आत्मा ने तिसदे पुत्रे दे सुसमाचारे दे बारे च करदा हे, से ई मेरा गबाह हे, की मैं तुसां जो कियां लगातार याद करदा रेंदा हे,
\v 10 कने हर रोज अपणिया प्राथना च बिनती करदा हे, की कुसी तरीके ने हुण बी तुसां बाल ओंणे जो मेरा सफर परमेश्वरे दिया मरजिया ने सफल होऐ |
\v 11 क्योंकि मैं तुसां ने मिलने दा लालच करदा हे, ताकि मैं तुसां जो कोई आत्मिक बरदान दें जिसने तुसां रुकी जान,
\v 12 मतलब ऐ, की मैं तुसां बिच होई करी तुसां सोगी तिस भरोसे दे जरिये जड़ा मिंजो च हे, कने तुसां च हे, जिसने शांति मिल्ले |
\v 13 कने हे भाइयो, मैं नी चाहंदा की तुसां इसा गल्लां ला अनजान रिया की मैं तुसां बाल बार-बार ओंणा चांहदा, की जियां मिंजो होर बाकी जातियां च फल मिलया, तियां ई तुसां च बी मिल्ले, पर हले दीकर रुक्या रिया |
\v 14 मैं युनानियाँ कने होर भाषा बालयां दा, कने बुद्धिमाना कने निर्बुद्धियाँ दा कर्जदार हे |
\v 15 तां मैं तुसां जो बी जड़े रोम च रेंदे न, सुसमाचार सुणाणे जो भरपूर तेयार हे |
\s सुसमाचार दी शक्ति
\p
\v 16 क्योंकि मैं सुसमाचार ते नी शरमांदा हे, इस ताईं की सैह हर इको भरोसा करणे बाले ताईं, पेहेले तां यहूदी, फिरी यूनानियां ताईं, उद्धार करणे दी परमेश्वरे दी शक्ति हे |
\v 17 क्योंकि तिदे च परमेश्वरे दे धार्मिकता भरोसे ने कने भरोसे ताईं प्रकट होंदी हे, जियां लिखया हे, "भरोसे ने धर्मिये जिन्दा रेंणा |"
\v 18 परमेश्वरे दा गुस्सा तां तिना लोकां दी सारी अभक्ति कने अधर्मे पर स्वर्गे ते प्रकट होंदा हे, जड़े सच्च जो अधर्मे ने दबाई रखदे न |
\v 19 इस ताईं की परमेश्वरे दे बारे दा ज्ञान तिना दे मना च प्रगट हे, क्योंकि परमेश्वरे तिना पर प्रकट कितया हे |
\v 20 क्योंकि तिसदे अण दिखयो गुण, मतलब की तिना दी सनातन सामर्थ्य कने परमेश्वरत्व, संसारे दिया सृष्टिया दे टेमे ते तिसदे कम्मा दे जरिये दिखणे च ओंदा हे, एथू दीकर की सैह निरुतर न |
\v 21 इसा बजा ने की परमेश्वरे जो जाणने पर बी तिना परमेश्वरे जोगी बड़ाई कने धन्यबाद नी किता, कने बेकार च बिचार करणा लग्गे, एथू दीकर की तिना दे बेअकले मने च नेहेरा होई गिया |
\v 22 सैह अपणे आपे जो बुद्धिमान जताई करी मुर्ख बणी गे,
\v 23 कने अविनाशी परमेश्वरे दिया महिमा जो नाशवान आदमी, कने पंछिया, कने चारां पैरां बाले, कने रेंगणे बाले जानबरा दियां मुर्तियां साईं बदली दिता |
\v 24 इसा बजा ने परमेश्वरे तिना जो तीना दे मने दिया इच्छा दे अनुसार अशुद्ध होणे ताईं छडी दिता, ताकि सैह अपु चे अपणे शरीरां दी बेजती करन |
\v 25 क्योंकि तिना परमेश्वरे दीया सचाइया जो बदली करी जुठ बणाई दिता, कने संसारे दी उपासना कने सेवा किती, ना की तिस सर्जनहार दी जड़ा हमेशा धन्य हे | आमीन |
\v 26 इस ताईं तां परमेश्वरे तिना जो निच इछां दे बसे च छडी दिता, एथू दीकर की तिना दियां जनानियां बी स्वाभिक व्यवहार जो तिसते उलटे स्वाभे च बदली दिता |
\v 27 तियां ई आदमी बी जनानियां सोगी स्वाभविक व्यबार छडी करी अपु चे कामातुर होई करी जलना लग्गे, कने आदमियां आदमिया सोगी निर्लज कम्म करिके तिना जो अपणे बेहमें दा ठिक फल मिल्ला |
\v 28 कने जालु तिना परमेश्वरे जो नी पछेणना चाया, इस ताईं तां परमेश्वरे बी तिना जो तिना दे नकमे मने दे उपर छडी दिता, ताकि सैह गलत कम्म करन |
\v 29 इस ताईं तां सैह हर तरा दे गलत कम्म, कने बुराई, कने लालच, कने बैर भाव ने भरुई गे ; कने डाह, कने खून, कने लड़ाई, कने धोखा, कने जलन ने भरुई गे, कने चुगलखोर,
\v 30 बदनाम करणे बाले, परमेश्वरे दे दिखणे च बुरे, कने होरनी दी बेस्ती करणे बाले, घमंडी, झूठे, बुरियाँ गल्लां करणे बाले, कने मा बबा दी गल नी मनणे बाले,
\v 31 बे अकेले, धोखे बाज, जादू टोंणे कने बेदर्दे होई गे |
\v 32 सैह तां परमेश्वरे दिया हर बिधिया जो जांणदे न की ऐसा कम्म करणे बाले मौत दी सजा जोगे न, तमि तुसां ई ऐसे कम्म करदे न कने करणे बालयां ते खुश होंदे न |
\c 2
\s परमेश्वरे दा न्याय
\p
\v 1 ओ दोष लांणे बालया, तू कोई बी कनी होए, तू निरुतर हे ; क्योंकि जिसा गल्लां पर तू दूजे पर दोष लांदा हे, तिसा ई गल्ला च तू अपणे आपे जो दोषी बंणांदा हे, क्योंकि तू जड़ा दोष लांदा हे से ई कम्म तू अपु करदा हे |
\v 2 कने असां जाणदे न की ऐसे-ऐसे कम्मा करणे बालयां जो परमेश्वरे दिया तरफा ते ठिक ठाक सजा देंणे दा हुक्म होंदा हे |
\v 3 कने हे माणुं, जड़ा तू ऐसे-ऐसे कम्म करणे बालयां पर दोष लगादां हे, कने अपु बी से ई कम्म करा दा हे ; तू क्या ऐ समझदा हे की परमेश्वरे दीया सजा दे हुक्मे ला बची जाणा हे ?
\v 4 तू क्या तिसदी कृपा, कने सेहन शीलता, कने धीरज रूपी धने जो बेकार समझदा हे ? क्या ऐ नी समझदा की परमेश्वरे दी कृपा तिजो मन बदलना सिखांदी हे ?
\v 5 पर अपणी कठोरता कने जिदी मने दिया बजा ने तिसदे गुस्से दे रोजे ताईं, जिस रोज परमेश्वरे दा सच्चा इन्साफ होणा, तिस रोजे ताईं गुस्सा कम्मा दा हे |
\v 6 तिनी हर इकी जो तिसदे कम्मा दे अनुसार बदला देंणा हे |
\v 7 जड़े खरे करमा च टिकी रेई करी महिमा, कने आदर, कने अमरता दीया तोपा च न, तिना जो तिनी अनन्त जिन्दगी देंणी हे ;
\v 8 पर जड़े लड़ाके कने सच्च जो नी मनदे न, बल्कि अधर्म जो मनदे न, तिना पर गुस्सा कने कोप पोंणा हे |
\v 9 क्लेश कने मुशकिल हर इको आदमी दे प्राणा पर ओंणी हे जड़ा बुरा करदे न, पेहेले यहूदियां पर फिरी यूनानियां पर ;
\v 10 पर महिमा कने इज्जत कने कल्याण हर इकी जो मिलणा हे जड़ा भला करदा हे, पेहेले यहूदियां जो फिरी यूनानियां जो |
\v 11 क्योंकि परमेश्वर कूसदा बी साइड नी लेंदा हे |
\v 12 इस ताईं की जिना बिना व्यवस्था मिलयो पाप किता, तिना बिना व्यवस्था दे ई मरणा हे, कने जिना व्यवस्था होंदे होए पाप किता, तिना जो सजा व्यवस्था दे अनुसार होणी ;
\v 13 क्योंकि परमेश्वरे बाल व्यवस्था जो सुणने बाले धर्मी नी होंदे, पर व्यवस्था पर चलने बाले धर्मी होंदे न |
\v 14 फिरी जालु बाकी जातियां दे लोक जिना बाल व्यवस्था नी हे, स्वभाबे ने ई व्यवस्था दियां गल्लां पर चलदे न, तां तिना बाल व्यवस्था नी होंणे पर बी से अपणे ताईं अपु ई व्यवस्था न |
\v 15 से व्यवस्था दियां गल्लां अपणे-अपणे दिलां च लिखियां दसदे न कने तिना दे विवेक बी गबाई दिंदे न, कने तिना दियां चिंता अपु चे दोष लगान्दियाँ, या तिना जो निर्दोष बंणानदियां न |
\v 16 जिस रोज परमेश्वर मेरे सुसमाचार दे अनुसार यीशु मसीह दे जरिये आदमियां दी गुप्त गल्लां दा इन्साफ करणा हे |
\s यहूदी कने व्यवस्था
\p
\v 17 अगर तू यहूदी हे, कने व्यवस्था पर भरोसा रखदा हे, कने परमेश्वरे दे बारे च घमंड करदा हे,
\v 18 कने तिसदी मर्जी जाणदा हे कने व्यवस्था दी पढ़ाई करिके तिसदियां खरियाँ-खरियाँ गल्लां दा समर्थन करदा हे ;
\v 19 कने अपणे उपर इसा गल्लां दा भरोसा रखदा हे, की मैं अंधयां जो रस्ता दसणे बाला, कने नेहेरे च रेंणे बालयां ताईं ज्योति हे,
\v 20 कने बे अकला जो सिखाणे बाला, कने बच्यां दा गुरु हे, कने अकल, कने सच्च दा नमूना, जड़ा व्यवस्था च हे, सैह मिंजो मिलया हे |
\v 21 तां क्या जड़ा होरनी जो सिखांदा हे, अपणे आपे जो नी सिखांदा ? जड़ा तू चोरी नी करणे दा उपदेश दिंदा हे, कने अपु ई चोरी करदा हे ?
\v 22 तू जे बोलदा हे, "व्यभिचार नी करणा हे, क्या अपु नी व्यभिचार करदा हे ? तू जे मूर्तियाँ ने नफरत करदा हे, क्या अपु मंदरा जो नी लुटदा हे ?
\v 23 तू जे व्यवस्था दे बारे च घमंड करदा हे, क्या व्यवस्था जो नी मनी करी, परमेश्वर दा अनादर करदा हे ?
\v 24 "क्योंकि तुहाड़िया बजा ने बाकी जातियां च परमेश्वरे दे नाए दी निंदा होंदी हे, "जदिया लिखया बी हे |
\v 25 अगर तू व्यवस्था पर चले, खतने दा फायदा तां हे, पर अगर तू व्यवस्था जो नी मन्ने, तां तेरा खतना नी कितयो दे बराबर हे |
\v 26 अगर कोई आदमी जिदा खतना नी होया कने सैह व्यवस्था दिया बिधिया जो मन्ने, तां क्या तिसदी खतना नी कित्यो दी हालत खतना होंणे दे बराबर मनी जांगी ?
\v 27 कने जड़ा आदमी शरीरिक रुपे दिया बजा ने विना खतना दे रिया कने सैह अगर व्यवस्था जो पूरा करे, तां सैह क्या तिजो जड़ा लिखियो व्यवस्था मिलणे कने खतना होणे पर बी व्यवस्था जो नी मनदा हे, सैह दोषी नी होणा ?
\v 28 क्योंकि यहूदी से नी जड़ा बाहरे ला यहूदी हे, कने ना ई से खतना हे जड़ा बारे ते हे कने शरीर च हे |
\v 29 पर यहूदी से हे जड़ा मने ला हे, खतना सैह हे, जड़ा दिले ला कने आत्मा च हे, ना की लिखया, ऐदयां दी प्रशंसा आदमियां दी तरफा ते नी होंदी पर परमेश्वरे दिया तरफा ते होंदी हे |
\c 3
\p
\v 1 तां यहूदियां दी क्या बड़ाई, कने खतने दा क्या फायदा ?
\v 2 हर साबे ने मता कुछ | पेहला तां ऐ की परमेश्वरे दे बचन तिना जो दिते |
\v 3 अगर कोई बेईमान निकलया भी तां क्या होया ? क्या तीना दे बेईमान होणे ने परमेश्वर दी सच्चाई बेकार जांगी ?
\v 4 कदी नी | बल्कि परमेश्वर सच्चा हे कने हर इको आदमी झूठा होऐ, जियां लिखया हे, "की तू अपणियाँ गल्लां च धर्मी होऐ कने इन्साफ करदे वेले तेरी जय होऐ |"
\v 5 अगर साड़ा अधर्म परमेश्वरे दी अधार्मिकता जो रोकदा हे, तां असां क्या बोलणा ? क्या ऐ की परमेश्वर जड़ा गुस्सा करदा हे अन्यायी हे ? (ऐ तां मैं आदमिया दीया रीतिया पर बोलदा हे) |
\v 6 कदि नी | नितां परमेश्वरे कियां संसारे दा इन्साफ करणा ?
\v 7 अगर मेरे झूठे दी बजा परमेश्वरे दी सच्चाई तिसदिया महिमा ताईं होर जादा प्रगट होई, तां फिरी मिंजो कजो पापियां साईं सजा देंणे जो समझया जांदा हे ?
\v 8 "असां कजो बुराई नी करन, ताकि भलाई निकले ?" जियां सांझो पर ऐई दोष लगांदे बी न, कने थोड़े बोलदे न की इना दा एई बोलणा हे | पर इना दा दोषी बोलणा ठिक बी हे |
\s कोई धर्मी नी
\p
\v 9 तां फिरी क्या होया ? क्या असां तिना ला खरे नी न ? कदी नी ; क्योंकि असां यहूदियाँ कने यूनानियां दोनो पर ऐ दोष लगाई बैठयो न की सैह सारे दे सारे पापे दे बशे च न |
\v 10 जियां लिखया हे: "कोई धर्मी नी हे, इको ब नी |
\v 11 कोई समझदार नी हे, कोई परमेश्वर जो तोपणे बाला नी हे |
\v 12 सारे भटकी गियो न, कने सारे दे सारे निकमें बणी गियो न, कोई भी भलाई करणे बाला नी हे, इको भी नी हे |
\v 13 तिना दा गल्ला खुलियो कबर हे, तिना अपनी जिबा ने धोखा कितया हे, तिना दे होठाँ च किड़यां दा ज़हर हे |
\v 14 कने तिना दा मुह श्राप कने कड़वाट ने भरुया हे |
\v 15 तिना दे पैर खून भगाणे जो फुर्तीले न |
\v 16 तिना दे रस्ते च नाश कने दुख हे |
\v 17 तिना शांति दा रस्ता नी अपनाया |
\v 18 तिना दी अखी सामने परमेश्वर दा कोई डर नी हे |
\v 19 असां जांणदे न, की व्यवस्था जड़ा कुछ भी बोलदी हे सैह तिना ने ई बोलदी हे, जड़े व्यवस्था दे अधीन न: इस ताईं की हर इकी दा मुह बंद किता जाये, कने सारा संसार परमेश्वर दी सजा दे काबील हो |
\v 20 क्योंकि व्यवस्था दे कम्मा ने कोई भी आदमी तिसदे सामणे धर्मी नी होंणा, क्योंकि व्यवस्था दे जरिये पाप दी पहचान होंदी हे |
\s भरोसे ने धार्मिकता
\p
\v 21 पर हुण बिना व्यवस्था परमेश्वर दी धार्मिकता प्रकट होई हे, जिसदी गबाई व्यवस्था कने भविष्यद्वक्ता दिंदे न,
\v 22 मतलव की परमेश्वर दी सैह धार्मिकता, जड़ी यीशु मसीह पर भरोसा करणे ने सारे भरोसा करणे बाले ताईं हे | क्योंकि कोई फरक नी हे ;
\v 23 क्योंकि सारयां पाप कितया हे कने परमेश्वरे दिया महिमा ते दूर न,
\v 24 पर तिसदे अनुग्रेह ने तिस छुटकारे दे जरिये जड़ा यीशु मसीह च हे, सेंत मेंत धर्मी होंदे न |
\v 25 तिसयो परमेश्वर तिसदे खूने दिया बजह न ऐसा प्रायश्चित दिता, जड़ा भरोसा करणे ने कार्यकारी होंदा हे, की जड़े पाप पहले किते कने जिना पर परमेश्वरे ने अपनी सेहनशीलता ने ध्यान नी दिता, तिना दे बारे च अपणी धार्मिकता प्रगट करन |
\v 26 तिसी बेले तिसदी धार्मिकता प्रगट हो ताकि जिसने सैह आपु ही धर्मी बणे, कने जड़ा यीशु पर भरोसा करे, तिसदा भी धर्मी ठहराने वाला हो |
\v 27 तां घमंड करणा कुथू रिया ? तिसदी तां कोई जगह नी | कुण दीया व्यवस्था दीया बजा ने ? क्या कर्मा दी व्यवस्था ने ? नी, बल्कि भरोसे दी व्यवस्था दिया बजा ने |
\v 28 ताईं तां असां इसी नतीजे च पुजदे न की आदमी व्यवस्था दे कम्मा ने नि भरोसे दिया बजा ने धर्मी होंदा हे |
\v 29 क्या परमेश्वर सिर्फ यहूदियां दा हे ? क्या होर जातियां दा नी हैं ? हां, होर जातियां दा भी हे |
\v 30 क्योंकि इको ही परमेश्वर हे, जिनी खतने वालयों जो भरोसे ने कने जिना दा खतना नी होया तिना जो भरोसे दे जरिये धर्मी बणाना हे |
\v 31 तां क्या असां व्यवस्था जो भरोसे दे जरिये बेकार बणांदे न ? कदी भी नी | बल्कि व्यवस्था जो टिकाई रखदे न |
\c 4
\s अब्राहम दा उदाहरण
\p
\v 1 तां असां क्या बोलन, की साड़े शरीरिक पिता अब्राहम जो क्या मिल्ला ?
\v 2 क्योंकि अगर अब्राहम कम्मा ने धर्मी होंदा, तां तिसयो घमंड करणे दी जगा होंदी, पर परमेश्वर बाल नी |
\v 3 पबित्र शास्त्र क्या बोलदा हे ? ऐ की "अब्राहमे परमेश्वरे पर भरोसा किता, कने ऐ तिसदे ताईं धार्मिक गिणया गिया |"
\v 4 कम्म करणे बाले दी मजदूरी देंणा दान नी हे, पर ऐ हक समझया जांदा हे |
\v 5 पर जड़ा कम्म नी करदा हे, बल्कि तिस पर भरोसा करदा हे जड़ा भक्तिहीन जो धर्मी बोलदा हे, तिसदा भरोसा तिदे ताईं धार्मिकता गिणया जांदा हे |
\v 6 जिसयो परमेश्वर बिना करमा दे धर्मी बणांदा हे, तिसयो दाऊद भी धन्य बोलदा हे |
\v 7 धन्य तां सैह न, जिना दे अधर्म माफ होए, कने तिना दे पाप ढ़के गे |
\v 8 धन्य हे सैह आदमी जिसयो परमेश्वरे पापी नी बोले |
\v 9 तां क्या ऐ धन्य बचन खतने बालयां ताईं ई हे, या जिना दा खतना नी होया हे तिना ताईं बी हे ? असां ऐ बोलदे न, की अब्राहमें ताईं तिसदा भरोसा धार्मिकता दा कम्म गिणया |
\v 10 तां सैह कियां गिणया ? खतने दिया हालता च या बिना खतने दिया हालता च ? खतने दीया हालता च नी पर बिना खतने दिया हालत च |
\v 11 कने तिसयो खतने दा निशाण मिल्ला, की तिस भरोसे दिया धार्मिकता पर छाप रेई जाऐ, जड़ा तिनी बिना खतने दिया हालता च रखया था, जिसने सैह तिना सारयां दा पिता बणे, जड़े बिना खतने दिया हालता च भरोसा करदे न, ताकि सैह बी धर्मी बणन |
\v 12 कने तिना खतना होयो दा पिता होए, जिना दा सिर्फ खतना नी होया हे, कने पर साड़े पिता अब्राहम दे तिस भरोसे दिया लिका पर बी चलदे न, जड़ा तिनी बिना खतने दिया हालता च बी किता था |
\s भरोसे ने प्रतिज्ञा दा मिलणा
\p
\v 13 क्योंकि ऐ प्रतिज्ञा किती की सैह संसारे दा होणा, ना अब्राहमे जो, ना तिसदे बंशे जो व्यवस्था दे जरिये दिती गेई थी, पर सैह भरोसे दिया धार्मिकता दे जरिये मिल्ली थी |
\v 14 क्योंकि अगर व्यवस्था वाले वारिस न, तां भरोसा बेकार हे कने प्रतिज्ञा निष्फल होई |
\v 15 व्यवस्था तां गुस्सा पैदा करदी हे कने जिथू व्यवस्था नी ओथु तिसदा उलंघन बी नी होंदा |
\v 16 इसा बजा ने प्रतिज्ञा भरोसे पर आधारित हे ताकि सैह अनुग्रेह दिया रीतिया पर हो, ताकि सैह सारे बंशे ताईं पक्की होई जाऐ, ना की सिर्फ तिसदे ताईं जड़ा व्यवस्था बाला हे, बल्कि तिना ताईं बी जड़े अब्राहमें दे साईं भरोसा करणे बाले न, से ई तां साड़ा सारयां दा पिता हे |
\v 17 (जियां लिखया हे, "मैं तिजो मतियाँ जातियां दा पिता बणाया हे " ) तिस परमेश्वरे दे सामणे जिस पर तिनी भरोसा कितया हे कने जड़ा मरयां जो जिन्दा करदा हे, कने जड़ियां गल्लां हे नी न, तिना दा ना इयां लेंदा हे, की लगदा की सैह हेन |
\v 18 तिनी निराशा च बी आस रखी करी भरोसा किता, इस ताईं की तिस बचने दे अनुसार की "तेरा बंश इयां होणा, "सैह मतियाँ जातियां दा पिता हो |
\v 19 सैह जड़ा सो सालां दा था, अपणे मरे होए शरीरे कने सारा दे गर्भे दी मरियो होई हालत जाणी करी बी भरोसा च कमजोर नी होया,
\v 20 कने ना ई अविश्वासी होई करी परमेश्वरे दिया प्रतिज्ञा पर शक किता, पर भरोसे च पक्के होई करी परमेश्वरे दी महिमा किती,
\v 21 कने पका होई गिया की जिसा गल्लां दी तिनी प्रतिज्ञा कितियो हे, सैह तिसा जो पुरी करी सकदा हे |
\v 22 इसा बजा ने, ऐ तिसदे ताईं धर्मे दा कम्म गिणया गिया,
\v 23 कने ऐ बचन, "भरोसा तिसदे ताईं धार्मिकता गिणया, "ना सिर्फ तिसदे ताईं लिखया गिया हे,
\v 24 बल्कि साड़े ताईं बी जिना ताईं भरोसा धार्मिकता गिणया जाणा हे, मतलव की साड़े ताईं जड़े तिस पर भरोसा करदे न, जिसयो साड़े प्रभु यीशु जो मरयां चे जिन्दा किता |
\v 25 सैह साड़े पापां ताईं पकड़ाया गिया, कने सांझो धर्मी ठहराणे ताईं जिन्दा बी होया |
\c 5
\s परमेश्वरे ने मेल
\p
\v 1 तां जालु असां भरोसे ने धर्मी बणे, तां अपणे प्रभु यीशु मसीह दे जरिये परमेश्वरे सोगी मेल रखा,
\v 2 जिसदे जरिये भरोसे दिया बजा ने तिस अनुग्रेह दीकर जिदे च असां बणयों न, साड़ी पोंच बी होई, कने परमेश्वरे दिया महिमा दिया आसा पर घमंड करा |
\v 3 सिर्फ ऐ ई नी, बल्कि असां कलेशां च बी घमंड करन, ऐ जाणदे होए की क्लेश ने सबर हे,
\v 4 कने सबर ने खरा निकलना, कने खरे निकलने ने आस पैदा होंदी हे,
\v 5 कने आसा ने शर्म नी होंदी, क्योंकि पबित्र आत्मा जड़ी सांझो दितियो हे तिसदे जरिये परमेश्वरे दा प्यार साड़े मने च पाया हे |
\v 6 क्योंकि असां जालु कमजोर थे, तालू मसीह ठिक टेमें पर भक्तिहिनो ताईं मरया |
\v 7 कुसी धर्मी ऐ ताईं कोई मरे, ऐ तां बड़ा मुशकिल हे, पर क्या पता कोई भले आदमिये  ताईं बी मरणे दी हिम्मत करे |
\v 8 पर परमेश्वर सांझो पर अपणे प्यार दी भलाई इस साईं प्रगट करदा हे, की जालु असां पापी ई थे तालु मसीह साड़े ताईं मरया |
\v 9 तां जद की असां, हुण तिसदे खूने दिया बजा ने धर्मी बणे, तां तिसदे जरिये परमेश्वरे दे गुस्से ने कनी बचगे ?
\v 10 क्योंकि दुश्मन होणे दिया हालता च तां तिसदे पुत्रे दे मरणे ने साड़ा मेल परमेश्वरे सोगी होया, फिरी मेल होई जाणे पर बी तिसदिया जिन्दगिया दिया बजा ने सांझो उद्धार कनी मिलगा ?
\v 11 कने सिर्फ ऐ ई नी, पर असां परमेश्वर च अपणे प्रभु यीशु मसीह दे जरिये खुश होंदे न, जिसदे जरिये साड़ा मेल होया हे |
\s आदम ने मौत मसीह ने जीवन
\p
\v 12 जियां इको आदमिये  दिया बजा ने पाप संसार च आया, कने पाप दे जरिये मृत्यु आई, कने इयां ही मृत्यु सारे आदमियां च फेली गेई, क्योंकि सारयां पाप कितया |
\v 13 क्योंकि व्यवस्था जो दिते जाणे दीकर पाप संसार च था, पर जिथू व्यवस्था नी हे, ओथु पाप नी गिणया जांदा |
\v 14 आदम ते लेई करी मूसा दीकर मृत्यु तिना पर बी शासन किता, जिना तिस आदम दे जुलमा साईं पाप नी किता, आदम तिस ओंणे बाले दा प्रतीक हे |
\v 15 पर जियां जुलम दी हालत हे तियां अनुग्रेह दी नी हे, क्योंकि जालु इको आदमिये  दे पाप ने मते लोक मरे तां परमेश्वरे दा अनुग्रेह कने तिसदा जड़ा दान इको आदमिये  दे, मतलव की यीशु मसीह दे अनुग्रेह दा दान मते लोंका पर पक्का ई जादा होया |
\v 16 कने जियां इको आदमिये  दे पाप करणे दा फल मिल्ला, तियां दान दी हालत नी हे, क्योंकि इकी बजा ने सजा दे हुक्मे दा फेसला होया, पर मते जुल्मा ने ऐसा वरदान पैदा होया जिसने लोक धर्मी बणे |
\v 17 क्योंकि जालु इको आदमिये  दे पापां दिया बजा ने मृत्यु तिस इकी दे जरिये शासन किता, तां जिना लोकां जो अनुग्रेह कने धर्मरुपी बरदान मता सारा मिलदा हे तिना इको आदमिये  दे, मतलब की यीशु मसीह दे जरिये पका तिना अनन्त जिन्दगी च शासन करणा |
\v 18 जियां की इक पाप सारे आदमियां ताईं सजा दे हुक्मे दी बजा बणया, तियां ई इको धर्मे दा कम्म बी सारे आदमिया ताईं जिन्दगी च निमित धर्मी होणे दी बजा होई |
\v 19 क्योंकि जियां इको आदमिये  दे हुक्मे नी मनणे ने मते लोक पापी बणे, तियां ई इको आदमिये  दा हुक्म मनणे ने मते लोकां धर्मी बणना |
\v 20 व्यवस्था आई गेई ताकि जुल्म जादा होन, पर जिथू पाप मता होया, ओथु अनुग्रेह तिसते बी जादा होया,
\v 21 जियां पापे मृत्यु फेलाई करी शासन किता, तियां ई साड़े प्रभु यीशु मसीह दे जरिये अनुग्रेह बी अनन्त जिन्दगी ताईं धर्मी बणादे होए शासन करे |
\c 6
\s पाप ताईं मरया : मसीह च जिन्दा
\p
\v 1 असां क्या बोलणा ? असां क्या पाप करदे रेंन ताकि अनुग्रेह मता हो ?
\v 2 कदी नी | असां जद पापे ताईं मरी गे तां फिरी तिस च जिन्दगी कियां कटणी ?
\v 3 तुसां क्या जाणदे नी की असां सारयां जितणया बपतिस्मा लिया तां तिसदिया मौता दा बपतिस्मा लिया ?
\v 4 तां तिस मौता दे बपतिस्मा मिलणे ने असां तिसदे सोगी दबे गे, ताकि जियां मसीह पिता दिया महिमा दे जरिये मरयां चे जिन्दा किता, तियां ई असां बी नोई जिंदगियां साईं चलन |
\v 5 क्योंकि अगर असां तिसदिया मौता दिया समानता च तिसदे सोगी इको होई गे, तां पक्का तिसदे जिन्दे होणे दिया समानता च बी इको होई जाणा |
\v 6 क्योंकि असां जाणदे न की साड़ा पराणा मनुष्य तत्व तिसदे सोगी क्रूसे पर चढ़ाया गिया, ताकि पाप दा शरीर बेकार होई जा, ताकि असां अंगे जो पाप दे दास नी रेंन |
\v 7 क्योंकि जड़ा मरी गिया, सैह पाप ते छुटी करी धर्मी बणी गिया |
\v 8 इस ताईं अगर असां मसीह सोगी मरी बी गे, तां साड़ा भरोसा ऐ बी हे की तिस दे सोगी जींणा बी
\v 9 क्योंकि ऐ जाणदे न की, मसीह मरी करी जिन्दा होणे बाद फिरी मरणा नी हे ; तिस पर फिरी मौत दी प्रभुता नी होणी |
\v 10 क्योंकि सैह जड़ा पाप ताईं इको बरी मरी गिया ; पर जड़ा जिन्दा हे, परमेश्वरे ताईं जिन्दा हे |
\v 11 इयां ही तुसां बी अपणे आपे जो पापे ताईं मारा, पर परमेश्वरे ताईं यीशु मसीह च जिन्दा समझा |
\v 12 इस ताईं पाप तुसां दे मूकणे बाले शरीरे पर राज ना करे, की तुसां तिसदियां जरुरतां दे बशे रिया |
\v 13 कने ना अपणे अंगा जो अधर्मे दा हथियार बणने ताईं दिया, पर अपणे आपे जो मरयां चे जिन्दा समझी करी परमेश्वरे जो दिया, कने अपणे अंगा जो धर्मे दा हथियार बणने ताईं परमेश्वरे जो दिया |
\v 14 तां तुसां पर पाप हावी नी होणा, क्योंकि तुसां व्यवस्था दे अधीन नी बल्कि अनुग्रेह दे अधीन न |
\s धार्मिकता दे दास
\p
\v 15 तां क्या होया ? असां क्या इस ताईं पाप करन की असां व्यवस्था दे अधीन नी बल्कि अनुग्रेह दे अधीन न ? कदी नी |
\v 16 तुसां क्या जाणदे नी की जिसदा हुक्म मनणे ताईं तुसां अपणे आपे जो नोकरां साईं देई दिंदे न तिसदे ई नोकर न: चाये पाप दे, जिसदा अंत मौत हे, चाये हुक्म मनणे जो, जिसदा अंत धार्मिकता हे ?
\v 17 पर परमेश्वरे दा धन्याबाद हो, की तुसां जड़े पाप दे नोकर थे हुण मने ते तिस उपदेश जो मनणे बाले होई गियो, जिस सांचे च ढालयो थे,
\v 18 कने पाप ते छुटी करी धर्मे दे नोकर बणी गियो न |
\v 19 मैं तुहाड़िया शरीरे दिया कमजोरियां दिया बजा ने मैं आदमिया दे बारे च बोलदा हे | जियां तुसां अपणे अंगा जो बुरे कर्म ताईं कने बुरे कम्मा दे नोकर बणी करी सौंपया हे, तियां ई हुण अपणे अंगा जो पबित्रता ताईं धर्मे दे नोकर बणी करी सौंपी दीया |
\v 20 जालु तुसां पाप दे नोकर थे, तां धर्मे दिया तरफा ते अजाद थे |
\v 21 जिना गल्लां ने हुण तुसां शरमिंदा होंदे न, तिना ने तिस बेले तुसां जो क्या मिलदा था ? क्योंकि तिना दा अंत ता मौत हे |
\v 22 पर हुण पाप ते मुक्त होई करी कने परमेश्वरे दे नोकर बणी करी तुसां जो फल मिल्ला जिसने पबित्रता मिलदी हे, कने तिना दा अंत अनन्त जिन्दगी हे |
\v 23 क्योंकि पाप दी मजदूरी मौत हे, पर परमेश्वरे दा बरदान साड़े प्रभु यीशु मसीह च अनन्त जिन्दगी हे |
\c 7
\s बिबाहित जिन्दगिया दा उद्धार
\p
\v 1 हे भाइयो, क्या तुसां नी जाणदे (मैं व्यवस्था जो जाणने बालयां जो बोलदा हे) की जालु दीकर आदमी जिन्दा रेंदा हे, तालु दीकर तिस पर व्यवस्था दी प्रभुता रेंदी हे ?
\v 2 क्योंकि बयाईयो जनानी व्यवस्था साईं अपणे घरेबाले दे जिन्दा रेंणे दीकर तिस ने हे, पर अगर घरे बाला मरी जा, तां सैह घरे बाले दिया व्यवस्था ला छुटी गेई |
\v 3 इस ताईं अगर घरे बाले दे जिंदे दीकर कुसी होरसी आदमिये  ने ब्याह करी ले, तां तिसा जो व्यभिचारणी बोलणा, पर अगर घरे बाला मरी जा, तां सैह तिस व्यवस्था ते छुटी गेई, अगर सैह कुसी होरसी ने बी ब्याह करी ले तमी तिसा जो व्यभिचारणी नी बोलणा |
\v 4 तां हे मेरे भाइयो, तुसां बी मसीह दी शरीर दे जरिये व्यवस्था ताईं मरयो बणी गे, की तुसां तिस दुजे दे होई जा, जड़ा मरी करी जिन्दा होई गिया: ताकि असां परमेश्वरे ताईं फल लोन |
\v 5 जालु असां शारीरिक थे, तां पाप दियां इछां जड़िया व्यवस्था ने थियां, मौत दा फल पैदा करणे ताईं साड़े अंगा च कम्म करदियां थियां |
\v 6 पर जिसदे बंधने च असां थे तिसदे ताईं मरी करी, हुण व्यवस्था ते इयां छुटी गे, की लेखा दिया पराणिया रीतिया पर नी बल्कि आत्मा दिया नोईया रीतिया पर सेवा करदे न |
\s व्यवस्था कने पाप
\p
\v 7 तां असां क्या बोलणा ? क्या व्यवस्था पाप हे ? कदी बी नी | बल्कि व्यवस्था दे बिना में पाप जो नी जाणी सकदा, व्यवस्था अगर नी बोलदी, की लालच मत कर तां मैं लालच जो नी जाणदा |
\v 8 पर पापे मोका पाई करी हुक्म ने मिंजो च हर तरह दा लालच पैदा किता, क्योंकि बिना व्यवस्था दे पाप मुर्दा हे |
\v 9 मैं तां व्यवस्था बिना पेहले जिन्दा था, पर जालु हुक्म होया, तां पाप बी जिन्दा होई गिया, कने मैं मरी गिया |
\v 10 कने जड़ा हुक्म जींणे ताईं था, सैह मेरे ताईं मौत दी बजा बणी |
\v 11 क्योंकि पापे मोका दिखी करी हुक्म ने मिंजो बहकाया, कने तिसने ई मिंजो मारी बी दिता |
\v 12 इस ताईं व्यवस्था पबित्र हे, कने हुक्म बी खरा हे |
\v 13 तां क्या सैह जड़ी खरी थी, मिंजो ताईं मौत दी बजा बणी ? कदी नी | पर पाप इसा खरियाँ चिजा दे जरिये मिंजो ताईं मौत पैदा करणे बाला बणया ताकि तिसदा पाप सामणे ओऐ, कने हुक्म दे जरिये पाप बड़ा भरी पापी बणे |
\s आदमिये  दा अन्तर्द्वन्द्व
\p
\v 14 क्योंकि असां जाणदे न की व्यवस्था तां आत्मिक हे, पर मैं शारीरिक कने पाप दे हथे बिकया हे |
\v 15 कने जड़ा मैं करदा हे तिसयो नी जाणदा, क्योंकि जड़ा मैं चाहंदा हे सैह नी करदा, पर जिस ने मिंजो बुरा लगदा हे, सैह ई करदा हे |
\v 16 कने अगर, जड़ा मैं नी चाहंदा हे से ई करदा हे, तां मैं मनी लेंदा हे की व्यवस्था भली हे |
\v 17 तां ऐसिया हालत च तिसयो करणे बाला मैं नी, पर पाप हे जड़ा मिंजो च बसया हे |
\v 18 क्योंकि मैं जाणदा हे, की मिंजो च कोई खरी चीच बास नी करदी हे, इच्छा तां मिंजो च हे, पर भले कम्म मिंजो ते नी होंदे |
\v 19 क्योंकि जिस खरे कम्मां दी इच्छा मैं करदा हे, सैह तां नी करदा, पर जिसा बुराईया दी इच्छा नी करदा, से ई करदा हे |
\v 20 पर अगर मैं से ई करदा हे जिसदी इच्छा नी करदा हे, तां इसयो करणे बाला मैं नी हे, पर सैह पाप हे जड़ा मिंजो च बसया हे |
\v 21 मिंजो ऐ व्यवस्था मिलदी हे की जालु खरा करणे दी इच्छा होंदी हे, तां बुराई मेरे बाल ओंदी हे |
\v 22 क्योंकि मैं अंदरूनी मनुष्यत्त्व ते तां परमेश्वरे दिया व्यवस्था ते बड़ा खुश रेंदा हे |
\v 23 पर मिंजो अपणे अंगा च दूजे प्रकार दी व्यवस्था मिलदी हे जड़ी मेरिया अकला दिया व्यवस्था ते लड़दी हे कने मिंजो पाप दिया व्यवस्था दे बंधना च पांदी हे जड़ी मेरे अंगा च हे |
\v 24 मैं कदिया अभागा आदमी हे | मिंजो इसा मौत दे शरीर ला कुण छुड़ांगा ?
\v 25 साड़े प्रभु यीशु मसीह दे जरिये परमेश्वर दा धन्याबाद हो मैं अपु अकला ते तां परमेश्वरे दिया व्यवस्था दा, पर शरीरे ते पाप दिया व्यवस्था दा हे |
\c 8
\s पबित्र आत्मा ने जिन्दगी
\p
\v 1 हुण जड़े यीशु मसीह च न, तिना जो सजा दा हुक्म नी: क्योंकि सैह शरीरे दे अनुसार नी पर आत्मा दे अनुसार चलदे न |
\v 2 क्योंकि जिन्दगी दीया आत्मा दिया व्यवस्था यीशु मसीह च मिंजो पाप दी, कने मौत दी व्यवस्था ते अजाद करी दिता |
\v 3 क्योंकि जड़ा कम्म व्यवस्था शरीर कमजोर होणे दिया बजा ने नी करी सकी, सैह परमेश्वरे किता, मतलब की अपणे ई पुत्रे जो पापी शरीरे साईं, कने पाप सैह बलिदाने ताईं भेजी करी कने शरीरे च पाप दी सजा दा हुक्म दिता |
\v 4 इस ताईं की व्यवस्था दी बिधि सांझो पर पूरी होऐ जड़े शरीरे दे अनुसार नी पर आत्मा दे अनुसार चलते न |
\v 5 क्योंकि शरीरिक व्यक्ति शरीरे दियां गल्लां पर मन लगांदे न, पर आध्यातित्मिक आत्मा दिया गल्लां पर मन लगांदे न |
\v 6 शरीरे पर मन लगाणा ता मौत हे, पर आत्मा च मन लगाणा जिन्दगी कने शांति हे |
\v 7 क्योंकि शरीरे ने मन लगाणा तां परमेश्वरे ने बैर रखणा हे, क्योंकि ना तां परमेश्वरे दिया व्यवस्था दे अधीन हे, कने ना ई होई सकदा हे |
\v 8 कने जड़े शरीरिक हालता च न, सैह परमेश्वरे जो खुश नी करी सकदे |
\v 9 अगर परमेश्वरे दी आत्मा तुसां च बसदी हे, तां तुसां शरीरिक दशा च नी न | अगर कुसी च मसीह दी आत्मा नी हे तां सैह तिसदा बन्दा नी हे |
\v 10 अगर मसीह तुसां च हे, तां शरीर पाप दिया बजा ने मरियो हे, पर आत्मा धर्मे दिया बजा ने जिन्दी हे |
\v 11 कने अगर तिस दी आत्मा जिनी यीशुऐ जो मरी करी जिन्दा किता तुसां च बसियो हे, तां जिनि यीशुऐ जो मरयां चे जिन्दा किता तिनी तुहड़ियां मरयो शरीरां जो अपणिया आत्मा दे जरिये जिन्दा करणा |
\v 12 तां हे भाइयो, असां शरीरे दे कर्जदार नी न, की तिस दे अनुसार दिन बडन |
\v 13 क्योंकि अगर तुसां शरीरे दे अनुसार दिन कटगे, तां मरणा, अगर आत्मा ने शरीरे दियां करणियां जो मारगे, तां जिन्दा रेंणा |
\v 14 इस ताईं की जितणे लोक परमेश्वरे दिया आत्मा दे चलाणे ने चलदे न, से ई परमेश्वरे दे पुत्र न |
\v 15 क्योंकि तुहान्जो दासतत्व दी आत्मा नी मिलियो हे, की तुसां फिरी डरन पर तुहान्जो लेपालकपन दी आत्मा मिलियो हे, जिसने असां हे बापू, हे पिता बोली करी पुकारदे न |
\v 16 आत्मा अपु ई साड़िया आत्मा सोगी गबाई दिंदा हे, की असां परमेश्वरे दी ओलाद न |
\v 17 अगर ओलाद न, तां वारिस बी हेन, नितां परमेश्वरे दे वारिस कने मसीह दे सोगी वारिस न, जद की असां तिसदे दुख झेलन ताकि तिसदे सोगी महिमा मिल्ले |
\s भविष्य च प्रगट होंणे बाली महिमा
\p
\v 18 क्योंकि मैं समझदा हे, की इस बेले दे दुख कने क्लेश तिस महिमा दे सामणे कुछ नी हे, जड़ी सांझो पर प्रगट होणे बाली हे,
\v 19 क्योंकि संसार बड़िया आसा दिया नजरां ने परमेश्वरे दे पुत्रे दी राह दिखा दे न |
\v 20 क्योंकि संसार अपणिया मरजिया ने नी पर अपणे बशे करणे बाले दिया तरफा ते व्यर्थाता दे अधीन इसा आसा ने कितियो हे |
\v 21 की संसारे बी अपु ई बिनाश दे दासत्व ते छुटकारा पाई करी, परमेश्वरे दी ओलादा दी महिमा दी अजाद ी हासिल करणी |
\v 22 क्योंकि असां जाणदे न, की सारा संसार हुण दिकर मिली करी कहराती कने पीड़ा ने तड़पदा हे |
\v 23 कने बस इतणा ई नी असां अपु बी जिना बाल आत्मा दा पेहला फल हे, अपु ई अपणे च कहरांदे न ; कने अपणे शरीरे ते छुटकारा पांणे दी रा दिखदे न |
\v 24 आसा ने तां साड़ा उद्धार होया हे पर जिस चिजा दी आस करदे न जालु सैह सामणे ओए, तां फिरी सैह आस नी रेंदी हे ? क्योंकि जिस चिजा जो कोई दिखा दा हो तिसदी आसा क्या करणी |
\v 25 पर जिसा चिजा जो असां दिखदे नी न, अगर तिसदी आस रखदे न, तां अराम ने तिस दी नियाल बी रखदे न |
\v 26 इयां ई आत्मा बी साड़िया कमजोरियां पर साड़ी सहायता करदी हे, क्योंकि असां नी जाणदे की प्राथना कियां करणा चाईदी, पर आत्मा अपु ही ऐ सी आह भरी करी साड़े ताईं बिनती करदी हे, सैह ब्यान नी करी सकदे न |
\v 27 कने मना जो परखने बाला जाणदा हे, की आत्मा दी इच्छा क्या हे ? क्योंकि सैह पबित्र लोकां ताईं परमेश्वरे दिया इच्छा अनुसार बिनती करदा हे |
\v 28 कने असां जाणदे न की जड़े लोक परमेश्वरे ने प्यार रखदे न, तिना ताईं सारियां गल्लां मिलिकरी भलाई ई पैदा करदियां न, मतलब की तिना ताईं जड़े तिसदिया इच्छा दे अनुसार सदयो न |
\v 29 क्योंकि जिना जो तिनी पैहले ते जाणी लिया हे तिना जो पैहले ते दसया बी हे की तिसदे पुत्रे दे रुपे च न ताकि सैह मते भाईयां च इकलोता बणे |
\v 30 फिरी जिना जो तिनी पैहले ठेहराया, तिना जो सदया भी, कने जिना जो सदया, तिना जो धर्मी बी बणाया हे, कने जिना जो धर्मी बणाया, तिना जो महिमा बी दितियो हे |
\s परमेश्वरे दा प्यार
\p
\v 31 तां असां इना गल्लां दे बारे च क्या बोलन ? अगर परमेश्वर साड़े पासे हे, तां साड़े खिलाफ कुण होई सकदा हे ?
\v 32 जिनी अपणे पुत्रे जो बी नी रखया, पर तिसयो सांझो ताईं देई दिता : तां तिनी सांझो तिसदे सोगी होर कुछ कनी देंणा ?
\v 33 परमेश्वरे दे चुणयों पर कुण दोष लांगा ? परमेश्वर सैह हे तिनी तिन्ना जो धर्मी बणाणा हे |
\v 34 फिरी कुण हे जिनी सजा दा हुक्म देणा ? मसीह सैह हे जड़ा मरी करी जिन्दा होई गिया, कने परमेश्वरे दे सजे पासे हे, कने साड़े ताईं निवेदन बी करदा हे |
\v 35 कुनी सांझो मसीह दे प्यार ने अलग करणा ? क्या दुखे, या मुसिबता, या उपद्रव, या अकाल, या नंगाई, या जोखिम, या तलवारां ?
\v 36 जियां लिखया हे, "तेरे ताईं असां दिन भर मारे जांदे न : असां बलि देंणे बालियां भेडां साईं गिणयो न |"
\v 37 पर इना सारियां च असां तिसदे जरिये जिनी सांझो ने प्यार किता हे, जयबन्त ला बी बदी करी न |
\v 38 क्योंकि में पक्का जाणदा हे की, ना मौत, ना जिन्दगी, ना स्वर्गदूत, ना प्रधानताऐ, ना भविष्य, ना सामर्थ्य, ना उंचाई,
\v 39 ना गहराई कने ना कोई होर सृष्टि, सांझो परमेश्वरे दे प्यारे ते, जड़ा साड़े प्रभु यीशु मसीह ने हे, अलग करी सकदी हे |
\c 9
\s परमेश्वर कने तिसदे चुणयो लोक
\p
\v 1 मैं मसीह च सच्च बोलदा हे, झूठ नी बोलदा हे कने मेरा मन बी पबित्र आत्मा च गबाई दिंदा हे |
\v 2 की मिंजो बड़ा गम हे, कने मेरा मन सदा दुखी रेंदा हे |
\v 3 क्योंकि में एथू दीकर चाहंदा था की अपणे भाइयां ताईं जड़े शरीरे दे भाव ने मेरे रिश्ते दार लगदे न, तिना ताईं अपु ई मसीह च शापित होई जांदा |
\v 4 सैह इस्राएली न, कने लेपालकपन दा हक्क कने महिमा कने बाचाएं कने व्यवस्था कने उपासना कने प्रतिज्ञा तिना दियां न |
\v 5 पुरखे बी तिना दे न, कने मसीह बी शरीर दे भाव ने तिथू ई होया था, जड़ा सबना दे उपर परम परमेश्वर युगानुयुग धन्य हे | आमीन |
\v 6 पर ऐ नी की, परमेश्वरे दा बचन टली गिया, ऐ इस ताईं होया की जड़े इस्राएले दे बंश हेन, सैह सारे इस्राएली नी न :
\v 7 कने ना अब्राहम दे बंश होणे दिया बजा ने तिस दी ओलाद बणे, पर (लिखया हे) "इसहाक ने तेरा बंश जाणया जाणा हे |"
\v 8 मतलब की शरीरे दी ओलाद परमेश्वरे दी ओलाद नी होंदी, पर प्रतिज्ञा दी ओलाद बंश मने जांदे न |
\v 9 क्योंकि प्रतिज्ञा दा बचन ऐ हे, "मैं इस टेमें दे अनुसार ओंणा, कने सारा दे पुत्र होणा |"
\v 10 कने सिर्फ ऐई नी, पर रिबका बी साड़े पिता इसहाक ने गर्भबती थी |
\v 11 कने ना बच्चे हले दीकर जम्यो थे, कने तिना कुछ खरा या बुरा कितया था, क्योंकि की परमेश्वरे दी मर्जी जड़ी तिना जो चूणने दी हे, सैह करमा दिया बजा ने नी हे, पर सदणे बाले पर बणी रे |
\v 12 तिनी बोलया, "जड़ा जेठा हे सैह छोटे दा नोकर होणा |"
\v 13 जियां लिखया हे, "मैं याकुबे ने प्यार किता, पर एसाब ने प्यार नी किता |"
\v 14 तां असां क्या बोलन ? की क्या परमेश्वरे बाल अन्याय हे ? कदी नी |
\v 15 क्योंकि सैह मुसा ने बोलदा हे, "मैं जिस पर दया करणा चांगा तिस पर दया करगा, कने जिस कुसी पर कृपा करणा चांगा तिस पर कृपा करगा |"
\v 16 ऐ ना तां चाणे बाले दी, दौड़ने बाले दी पर दया करणे बाले परमेश्वरे दी गल हे |
\v 17 क्योंकि पबित्र शास्त्र च फिरोने ने बोलया गिया, "मैं तिजो इसी ताईं खड़ा कितया हे की तीजो पर अपणी शक्ति दसे, कने मेरे नाए दा प्रचार सारिया धरतिया पर हो |"
\v 18 कने सैह जिसयो चाहंदा हे, तिस पर दया करदा हे, कने जिसयो चाहंदा हे, तिसयो कठोर करी दिंदा हे |
\s परमेश्वरे दा गुस्सा कने तिसदी दया
\p
\v 19 तू मिंजो ने बोलणा, "फिरी सैह कजो दोष लगांदा हे ? कुण तिसदिया इच्छा दा बिरोध करदा हे ?"
\v 20 हे मनुष्य, भला तू कुण हे, जड़ा परमेश्वरे दा बिरोध करदा हे ? क्या गढ़ियो चीज गढ़णे बाले ने बोली सकदी हे, "की तू मिंजो ऐसा कजो बणाया हे ?"
\v 21 कुम्हारे जो क्या मीटिया पर अधिकार नी, की इकी ही लौंदे चे, इको बांडा आदर ताईं, कने दूजा अनादर ताईं बणा ? तां इदे च कुण देई हेरानिया दी गल हे ?
\v 22 की परमेश्वरे अपणा गुस्सा दसणे कने अपणी शक्ति दसणे दिया इच्छा ने गुस्से दे बांडयां दी, जड़े तोड़ने ताईं बणायो न बड़े प्यारे ने सही |
\v 23 कने दया दे बांडयां पर जिना जो तिनी महिमा ताईं पैहले ते तेयार कितया हे, तिना पर अपणिया महिमा दे धने जो प्रगट करणे दी इच्छा किती ?
\v 24 मतलब की असां पर जिना जो तिनी ना यहूदियां चे बल्कि होर जातियां चे बी सदया |
\v 25 जियां सैह होशे दिया कताबा च बी बोलदा हे, "जड़ी मेरी नी थी, तिना जो अपणी प्रजा बोलणा, कने जड़ी प्यारी नी थी, तिसयो प्यारी बोलणा ;
\v 26 कने इयां होणा की जिसा जगा च तिना जो ऐ बोलया गिया था, की तुसां मेरी प्रजा नी न, तिसी जगा च तिना जो जिंदे परमेश्वरे दी ओलाद बोलया जाणा |"
\v 27 कने यशायाह इस्राएल दे बारे च पुकारी करी बोलदा हे, "चाऐ इस्राइल दिया ओलादा दी गिणती समुद्रे दिया रेता बराबर हो, तमी तिना चे थोड़े ई बचणा |
\v 28 क्योंकि प्रभुऐ अपणा बचन धरतिया पर पूरा करिके, तोली ई धार्मिकता ने तिस यो सिद्ध करणा |"
\v 29 जियां यशायाह पेहले बी बोलया था, "अगर सेना दा प्रभु साड़े ताईं कुछ बंश नी छडदा हे, तां असां सदोम साईं होई जाणा, कने अमोरा दे सरीखे बणदे |"
\s इस्राएल दा अविश्वास
\p
\v 30 तां असां क्या बोलन ? ऐ की होरनी जातियां जड़े धार्मिकता दी खोज नी करदे थे, तिना जो धार्मिकता मिली मतलब की सैह धार्मिकता जड़ी भरोसे ने हे ;
\v 31 पर इस्राएली, जड़े धर्म दी व्यवस्था दिया तोप करदे होए तिसा व्यवस्था दीकर नी पुज्जे |
\v 32 कजो ? इस ताईं की क्योंकि सैह भरोसे ने नी, पर करमा ने तिसदी खोज करदे थे : तिना तिसा ठोकर दे पथरे ने ठोकर खादी |
\v 33 जियां लिखया हे, "दिखा मैं सिय्योंन च इको ठेस लगणे दा पथर, कने ठोकर लगणे ताईं पथर रखदा हे, कने जड़ा इस पर भरोसा करगा, सैह शरमिंदा नी होंगा |"
\c 10
\p
\v 1 हे भाईयो, मेरे मने दी इच्छा कने तिना ताईं परमेश्वरे ने मेरी प्राथना हे, की तिना दा उद्धार हो |
\v 2 क्योंकि मैं तिना दी गबाई दिंदा हे, की तिना जो परमेश्वरे ताईं तां धुन रेंदी हे, पर ज्ञान दे अनुसार नी |
\v 3 क्योंकि सैह परमेश्वरे दिया धार्मिकता ते अनजान होई करी कने अपणी धार्मिकता दी स्थापना करणे दी कोसिस करदे, तिना अपणे आपे जो परमेश्वरे दिया धार्मिकता दे अधीन नी होए |
\v 4 क्योंकि हर इको भरोसा करणे बाले ताईं धार्मिकता दे निमित मसीह व्यवस्था दा अंत हे |
\s उद्धार सबना ताईं
\p
\v 5 क्योंकि मूसा ऐ लिखया हे, "जड़ा आदमी तिस धार्मिकता पर जड़ी व्यवस्था ने हे, तिनी इसा बजा ने जिन्दा रेंणा |"
\v 6 पर जड़ी धर्मिकता भरोसे ने हे, सैह इयां बोलदी हे, "तू अपणे मने च ऐ मत बोलदा की स्वर्गे पर कुण चढ़गा ?" (मतलब मसीह जो उतारी लोंणे ताईं |)
\v 7 या अधोलोक च कुण उतरगा ?" (मतलब की मसीह जो मरयां चे जिन्दा करिके उपर लोंणे ताईं |)
\v 8 पर क्या बोलदी हे ? ऐ की "बचन तेरे बाल हे, तेरे मुए च हे कने तेरे मने च हे, "ऐ से ई भरोसे दा बचन हे, जड़ा असां प्रचार करदे न |
\v 9 की अगर तू अपणे मुए ते यीशुऐ जो प्रभु जाणी करी अंगी कार करे कने अपणे च भरोसा करे, की परमेश्वरे तिसयो मरयां चे जिन्दा किता, तां तेरे उद्धार पका होणा |
\v 10 क्योंकि धार्मिकता ताईं मने ते भरोसा किता जांदा हे, कने उद्धार ताईं मुए ते अंगीकार किता जांदा हे |
\v 11 क्योंकि पबित्र शास्त्र ऐ बोलदा हे, "जड़ा कोई तिस पर भरोसा करे सैह शरमिंदा नी होणा |"
\v 12 यहूदियां कने यूनानियां च कोई फरक नी, क्योंकि सैह सारयां दा प्रभु हे, कने जड़े बी तिस दा ना लेंदे न तिना ताईं बडा उद्धार हे |
\v 13 क्योंकि "जड़ा प्रभु दा ना लेंगा, तिस दा उद्धार होणा |"
\v 14 फिरी जिस पर तिना भरोसा नी किता, तिना तिसदा ना कजो लेंणा ? कने जिसदी सुणी नी तिस पर कजो भरोसा करणा ?
\v 15 तिना प्रचार कियां करणा जालु दीकर भेजे नी जांगे ? जियां लिखया हे, "तिना दे पैर कितणे सुहावने न, जड़े खरियाँ गल्लां दा सुसमाचार सुणादे न | "
\v 16 पर सबना तिस सुसमाचार पर कन्न नी लाये : यशायाह बोलदा हे, "हे प्रभु, कुनी साड़े समाचार पर भरोसा किता हे ? "
\v 17 भरोसा सुणने, कने सुणना मसीह दे बचन ने होंदा हे |
\v 18 पर मैं बोलदा हे, क्या तिना नी सुणाया ? तिना जरुर सुणाया हे क्योंकि लिखया हे, "तिस दे स्वर सारिया धरती पर न, कने तिना दे बचन संसार दे कुणे-कुणे दीकर पुज्जी गियो न |"
\v 19 फिरी मैं बोलदा हे, क्या इस्राएली नी जाणदे थे ? पेहले तां मुसा बोलदा हे मैं तिना ने जड़े जाति नी न तिना ने तुहाड़े मने च जलन पैदा कराणी, मैं इको मूढ़ जातिया ने तुहान्जो गुस्सा चड़ाणा |"
\v 20 फिरी यशायाह बड़िया हिम्मता ने बोलदा हे, "जड़े मिंजो तोपदे नी थे, तिना मिंजो पाई लिया, कने जड़े मिंजो पूछदे बी नी थे, तिना पर मैं प्रगट होई गिया |"
\v 21 पर इस्राएल दे बारे च सैह ऐ बोलदा हे, "मैं सारा दिन अपणे हथा जो हुक्म नी मनणे बाली कने हठी प्रजा पासे करदा रिया |"
\c 11
\s इस्राइल पर परमेश्वरे दी दया
\p
\v 1 इस ताईं मैं बोलदा हे, परमेश्वरे क्या अपणिया प्रजा जो छडी दितया हे ? कदी बी नी | मैं बी तां इस्राएली हे, अब्राहम दे बंशे कने बिनयामिन दे गोत्रे दा हे |
\v 2 परमेश्वरे अपणिया प्रजा जो नी छडया, जिसदा तिसयो पेहले ते ई पता था : क्या तुसां नी जाणदे, की पबित्र शास्त्र एलिय्याह दिया कथा च क्या बोलदा हे : की सैह इस्राएल दे बिरोध च परमेश्वरे ने बिनती करदा हे |
\v 3 "हे प्रभु, तिना तेरे भविष्यद्वक्तां जो मारया, कने तिना तेरियां वेदिया जो डाई दिता, मैं ई किला बचा दा हे, सैह मिंजो मारणे ताईं बी तोपा दे न |"
\v 4 पर परमेश्वरे ते तिसयो क्या जबाब मिल्ला, "मैं अपणे ताईं सत हजार आदमियां जो रखया हे जिना बाअल दे अग्गे झुके नी न |"
\v 5 इयां ही हुण बी अनुग्रेह ने चुणयो कितणे ई लोक बाकी न |
\v 6 अगर ऐ अनुग्रेह ने होया हे, तां करमा ने नी होया, नी तां अनुग्रेह फिरी अनुग्रेह नी रिया |
\v 7 तां परिणाम क्या होया ? ऐ की इस्राएली जिस दिया तोपा च न, सैह तिना जो नी मिल्ला, पर चुणे होयां जो मिलया कने बाकी लोक कठोर करी दिते |
\v 8 जियां लिखया हे, "परमेश्वरे तिना जो हले दीकर भरिया निंद्रा च रखया हे कने ऐ सियाँ अखी दितियां जड़ियां ना दीखन, कने ऐसे कन्न दितयो जड़े ना सूणन |"
\v 9 कने दाऊद बोलदा हे, "की तिना दा खाणां तिना ताईं जाल, कने फंदा, कने ठोकर, कने सजा दी बजा बणी जा |
\v 10 कने तिना दियां अखी पर अंधेरा होई जाऐ ताकि दिखी नी सकन, कने तू हमेशा तिना दी पीठी जो झुकाई रखे |"
\v 11 मैं बोलदा हे की तिना क्या इस ताईं ठोकर खादी, की ढेई पोंन ? कदी नी: पर तिना दे ढेई पोंणे दिया बजा ने होर जातियां जो उद्धार मिल्ला, की तिना जो जलन हो |
\v 12 अगर तिना दा गिरणा संसार ताईं धन कने तिना दा घाटा बाकी जातियां ताईं संपतिया दी बजा होई, तां तिना दी भरपूरी ने क्या कुछ नी होंगा |
\s होर जातियां दा उद्धार :कलम लगाणे दा उदाहरण
\p
\v 13 मैं बाकी जातियां ने ऐ गल्लां बोलदा हे: जद की मैं होर जातियां ताईं प्रेरित हे, तां मैं अपणी सेवा दी बड़ाई करदा हे,
\v 14 ताकि मैं कियां बी करिके अपणे रिश्ते दारां जो जलन करवाई करी तिना चे कईयां दा उद्धार करां |
\v 15 क्योंकि जद की तिना दा छडी जाणा संसार दी मिलणे दी बजा बणी, तां क्या तिना जो अपनाणा मरयां चे जिन्दा होणे दे बराबर नी होणा ?
\v 16 जालु भेंट दा पहला पेड़ा पबित्र होया, तां पूरा गुनया आटा बी पबित्र हे ; जालु रूखे दियां जड़ा पबित्र न, तां डालियाँ बी पबित्र न |
\v 17 कने तिना चे कई डालियाँ तोड़ी दितियां, कने तू जंगली जैतून होंदे होए बी तिजो तिना च कलम किता, कने जैतून दिया जड़ा दी चिकनाईया दा हिस्से दार बणया |
\v 18 तां डालियाँ पर घमंड मत करदा, कने अगर तू घमंड करे, तां जाणी ले, की तू जड़ा जो नी, पर जड़ तीजो सम्भाला दी हे |
\v 19 फिरी तू बोलणा, "डालियाँ इस ताईं तोड़ियांकी, मैं कलम कितया जां |"
\v 20 भला सैह तां अविश्वास दिया बजा ने तोड़ियां, पर तू अपणे भरोसे दिया बजा ने टिकी रेंदा हे इस ताईं घमंड मत कर, पर डरा कर,
\v 21 क्योंकि परमेश्वरे स्वाभिक डालियाँ नी छडिया, तां तिजो क्या छडणा |
\v 22 इस ताईं तू परमेश्वरे दिया कृपा कने कठोरता जो दिख | पर तिजो पर कृपा हे, अगर तिसदे च बणी रिया, नी तां तू बी कटी देंणा |
\v 23 कने सैह बी अगर अविश्वास च रेंणा छडी दींगे, तां कलम लगाई देंणे क्योंकि परमेश्वरे तिना जो फिरी कलम करी सकदा हे |
\v 24 क्योंकि अगर तू तिस जलपाई ते कटया गिया हे, जड़ा स्वभावे ने जंगली हे कने स्वभाव दे खिलाफ खरियाँ जलपाईया ने कलम लगाया तां ऐ जड़ियां स्वाभविक डालियाँ न, सैह अपणिया ही जलपाईया च कलम कनी किते जाणे |
\s सारे इस्राएल दा उद्धार
\p
\v 25 हे भाईयो, कुथी इयां ना हो, की तुसां अपणे जो अकली बाला समझी लेंन, इस ताईं मैं नी चाहंदा की तुसां इस भेदे ते अनजाण रिया, की जालु दीकर होर बाकी जातियां पुरिया रीतिया ने प्रवेश नी करी लेंगिया तालु दीकर इस्राएल दा इको हिसा इयां ई कठोर रेंणा |
\v 26 कने इयां ई सारे इस्राएले दा उद्धार होणा, जियां लिखया हे, "छूड़ाणे बाले सिय्योंन ते ओंणा हे, कने अभ्क्तिया जो याकुबे ते दूर करणा |
\v 27 कने तिना सोगी मेरी ऐई बाचा होणी, जद की मैं तिना दे पाप दूर करी देंणे |"
\v 28 सैह सुसमाचार दे भाव ने तां सैह तुहाड़े परमेश्वरे दे दुशमण न, पर चुणने दिया बजा दे भाव ने बापदादयां दे प्यारे न |
\v 29 क्योंकि परमेश्वर अपणे बरदाना ने, कने बुलाहट ते कदी पिच्छे नी हटदा |
\v 30 क्योंकि जियां तुसां पेहले परमेश्वरे दा हुक्म नी मनया पर हुण तिना दे हुक्म नी मनणे दिया बजा ने तुसां पर दया होई हे |
\v 31 तियां ई तिना बी हुण हुक्म नी मनया ताकि तुसां पर जड़ी दया होंदी हे इसने तिना पर बी दया हो |
\v 32 क्योंकि परमेश्वरे सारायां जो हुक्म नी मनणे दिया बजा ने बंद करी रखया ताकि सैह सारायां पर दया करे |
\s परमेश्वर दी स्तुति
\p
\v 33 परमेश्वरे दा धन कने अकल, कने ज्ञान कितणा गंभीर हे | तिसदे बिचार कदे अथाह न, कने तिसदे रस्ते कदे अगम न |
\v 34 "प्रभु दे मने जो कुनी जाणया ? या तिसदा मंत्री कुण था ?
\v 35 या कुनी पेहले तिसयो कुछ दिता हे जिस दे बदले तिस यो कुछ मिल्ले ?"
\v 36 क्योंकि तिसदिया तरफा ते, कने तिसदे जरिये, कने तिसी ताईं सब कुछ हे: तिसदी महिमा युगानुयुग होंदी रे: आमीन |
\c 12
\s परमेश्वरे दी सेवा दी जिन्दगी
\p
\v 1 इस ताईं हे भाईयो, मैं तुसां ते परमेश्वरे दी दया याद करवाई करी बिणती करदा हे, की अपणे शरीरां जो निंदा, कने पबित्र, कने परमेश्वरे जो भावता होया बलिदान करिके चढ़ा ऐ ई तुहाड़ी आत्मिक सेवा हे |
\v 2 कने इस संसारे दे साईं मत बणा: पर तुहाड़िया अकल नोई होई जाणे ने तुहाड़ा चाल चलन बदली जाऐ, जिस ने तुसां परमेश्वरे दी भली, कने भावती, कने सिद्ध इच्छा अनुभव ने पता करदे रिया |
\v 3 क्योंकि मैं तिस अनुग्रेह दिया बजा ने जड़ा मिंजो मिलया हे, तुसां चे हर इकी जो बोलदा हे, की जियां समझणा चाइदा, तिसते बदी करी कोई बी अपणे आपे जो ना समझे पर जियां परमेश्वरे हर इकी जो परिणाम दे अनुसार बंडी दितया हे, तियां ई अकली सोगी अपणे आपे जो समझा |
\v 4 क्योंकि जियां साड़े इको शरीरे च मते भरी अंग न, कने सारे अंगा दा कम्म इको दिया नी हे :
\v 5 तियां ई असां मते न, पर मसीह च इको शरीर होई करी अपु चे इकी दूजे दे अंग न |
\v 6 कने जद की तिस अनुग्रेह दे अनुसार जड़ा सांझो दितया हे, सांझो अलग-अलग बरदान मिलयो न, तां जिसयो भविष्यद्वाणी दा बरदान मिलया हो, सैह भरोसे दे अनुसार भविष्यद्वाणी करे |
\v 7 अगर सेवा करणे दा दान मिलया हो, तां सेवा च लगया रे, अगर कोई सिखाणे बाला हो, तां सिखाणा लगी रे:
\v 8 जड़ा उपदेशक हो, सैह उपदेश देंणे जो लगी रे, दान देंणे बाला प्यारे ने दान दे, जड़ा अगुवाई करे, सैह खुशिया ने करे, जड़ा दया करे, सैह खुशिया ने दया करे |
\v 9 प्यार निष्कपट हो, बुराईया ने नफरत करा, भलाईया च लगी रिया |
\v 10 भाईचारे दे भाव ने इकी दूजे ने प्यार रखा ; अपु चे इकी दूजे दी इज्जत बदी करी करा |
\v 11 कोसिस करणे च आलसी मत होआ ; आत्मिक उत्साह च रिया, प्रभु दी सेवा करदे रिया |
\v 12 आसा च खुश रिया, दुखे च टिकी रिया कने, रोज प्राथना च लगी रिया |
\v 13 पबित्र लोकां जो जड़ा तिना ताईं जरूरी हे तिना दी सहायता करा, मेहमाना दा आदर सत्कार करदे रिया |
\v 14 अपयों तंग करणे बालयां जो आशीष दीया, आशीष देंणी पर श्राप नी देंणा |
\v 15 ख़ुशी मनाणे बाले सोगी ख़ुशी मना, कने रोंणे बलयां सोगी रोआ |
\v 16 अपु चे इको मन रखा ; घमंड मत करा, पर गरीबां ने मिली जुली करी रिया, अपणिया नजरां च अकलमंद मत होंदे |
\v 17 बुराईया दे बदले कुसी ने बुराई मत करा जड़ियां गल्लां सारे लोकां ताईं खरियाँ न, तिना दी चिंता करा |
\v 18 जिथू दीकर होई सके तुसां सबना सोगी प्यारे ने रिया |
\v 19 हे प्रियो अपणा बदला मत लेंदे पर गुस्से जो मोका दिया, क्योंकि लिखया हे, "बदला लेंणा मेरा कम्म हे, प्रभु बोलदा हे मैं बदला लेंणा |"
\v 20 पर "अगर तेरा दुशमण भूखा हे तां तिसयो खाणां दे, अगर प्यासा हे तां पाणी पिया ; क्योंकि इयां करणे ने तू तिसदे सिरे पर अगी दे अंगारयां दा ढेर लांणा हे |"
\v 21 बुराईया ला मत हारा पर भलाईया ने बुराईया जो जीती लिया |
\c 13
\s राज्य ताईं फर्ज
\p
\v 1 हर इको आदमी बड्डे अधिकारियां दे अधीन रे, क्योंकी कोई अधिकार ऐसा नी हे, जड़ा परमेश्वरे नी दितया हो ; कने जड़े अधिकार न, सैह परमेश्वरे दे दितयो न |
\v 2 कने जड़ा कोई अधिकार दा बिरोध करदा हे, सैह परमेश्वरे दिया विधिया दा सामना करदा हे, कने सामणा करणे बालयां जो सजा मिलणी |
\v 3 क्योंकि हाकिम खरे कम्मां दे नी, पर बुरे कम्मां ताईं डरे दी बजा हे, तां अगर तू हाकिमे ला डरी के नी रेंणा चाहंदा हे, तां खरे कम्म कर कने तिसदिया तरफा ते तेरी तारीफ़ होणी ;
\v 4 क्योंकि सैह तेरिया भलाईया ताईं परमेश्वरे दा सेवक हे | पर अगर तू बुराई करे, तां तू डर क्योंकि तिनी तलवार बेकार च नी लियो कने परमेश्वरे दा सेवक हे ; ताकि बुरे कम्म करणे बालयां जो सजा दे |
\v 5 इस ताईं सिर्फ गुस्से दिया बजा ने नी पर डरे दिया बजा ने अधीन रेंणा जरूरी हे, विवेक बी ऐई गबाई दिंदा हे |
\v 6 इस ताईं करी बी दिया, क्योंकि शासन करणे बाले परमेश्वरे दे सेवक न, कने सदा इसी कम्मां ताईं लगयो रेंदे न |
\v 7 इस ताईं हर इकी दा हक्क चुकाया करा ; जिसयो कर चाईदा, तिसयो कर दिया, जिसयो महसूल चाईदा, तिसयो महसूल दिया ; जिसते डरणा चाईदा तिसते डरा ; जिसदी इज्जत करणा चाईदी तिसदी इज्जत करा |
\s इको दूजे ताईं फर्ज
\p
\v 8 अपु चे प्रेम भाव जो छडी करी कुसी होर गल्लां चे कुसी दे कर्जदार मत रिया ; क्योंकि जड़ा दुजयां ने प्यार रखदा हे, तिनी ई व्यवस्था पुरी किती हे |
\v 9 इस बजा ने, "ना तां व्यभिचार करणा, ना हत्या करणी, ना चोरी करणी, लालच मत करदे, "इना जो छडी के कोई होर बी हुक्म हो तां सारा सारांश इसा गल्लां चे हे, "अपणे पड़ोसियां ने अपणे साईं प्यार रखा |"
\v 10 प्यार पड़ोसियां दा कुछ बुरा नी करदा हे, इस ताईं प्यार रखणा व्यवस्था जो पूरा करदा हे |
\v 11 कने टेमें जो पछेणी करी इयां करा, क्योंकि तुहाड़े ताईं निंद्रा ते जागणे दा टाइम आई गिया हे क्योंकि जिस बेले असां भरोसा कितया था, तिस बेले दे बिचारां ने हुण उद्धार नेड़े हे |
\v 12 रात बड़ी होई गियो हे, कने दिन होणे बाला हे इस ताईं असां अंधेरे दे कम्मा जो छडी करी ज्योति दे हथियार बनी लिया |
\v 13 जियां दिने जो शोबा दिंदा हे, तियां ई असां सीधे चलन, ना की खेलणा कूदणा, कने खाणां पींणा ना व्यभिचार, कने ना लुचा पन च, कने ना झगड़े कने डाह च |
\v 14 प्रभु यीशु मसीह जो पाई लिया, कने शरीर दिया इछां जो पूरा करणे दा उपाय मत करा |
\c 14
\s अपणे भाई पर दोष मत लगा
\p
\v 1 जड़ा भरोसे च कमजोर हे, तिसयो अपणिया संगतिया लेई लिया पर तिसदे सबालां पर लड़ने ताईं नी |
\v 2 क्योंकि इकी जो भरोसा हे, की सब कुछ खाणां ठिक हे, पर जड़ा भरोसे च कमजोर हे, सैह साग पत्ते ई खांदा हे |
\v 3 कने खाणे बाला नी खाणे बाले जो बुरा ना समझे, कने नी खाणे बाला खाणे बाले पर दोष ना ला ; क्योंकि परमेश्वरे तिसयो ग्रहण कितया हे |
\v 4 तू कुण हे जड़ा दूजे दे सेवके पर दोष ला दा हे ? तिसदा टिकी रेंणा या ढेई पोंणा तिसदे मालिके ने ई सम्बन्ध रखदा हे ? नीं तां सैह टिकाई ई करी देंणा, क्योंकि प्रभु तिसयो स्थिर करी सकदा हे |
\v 5 कोई तां इको दिने जो दूजे ला बदिया मनदा हे, कने कोई सारे दिना जो इको दिया मनदा हे, हर इको अपणे मने च पका करी लिया |
\v 6 जड़ा कुसी दिने जो मनदा हे, सैह प्रभु ताईं मनदा हे, जड़ा खांदा हे, सैह प्रभु ताईं खांदा हे, क्योंकि परमेश्वरे दा धन्यबाद करदा हे, कने जड़ा नी खांदा हे, सैह प्रभु ताईं नी खांदा हे कने परमेश्वरे दा धन्याबाद करदा हे |
\v 7 क्योंकि असां चे ना तां कोई अपणे ताईं जिन्दा हे, कने ना ताईं कोई अपणे ताईं मरदा हे |
\v 8 क्योंकि अगर असां जिंदे न, तां प्रभु ताईं जिंदे न, अगर असां मरदे न, तां प्रभु ताईं मरदे न ; तां असां जिन या मरन, असां प्रभु दे ई न |
\v 9 क्योंकि मसीह इसी ताईं मरया कने जिन्दा होई पिया क्योंकि सैह मरयां कने जिंदे दोनो दा प्रभु हे |
\v 10 तू अपणे भाईऐ पर कजो दोष लांदा हे ? या तू कजो अपणे भाईऐ जो बुरा समझदा हे ? असां सारे दे सारयां परमेश्वरे दे न्याय सिंहासने दे सामणे खड़े होणा हे |
\v 11 क्योंकि लिखया हे, "प्रभु बोलदा हे, मेरि जिन्दगी दी कसम हे की हर इकी आदमिये  मेरे सामणे झुकणा, कने हर इको जीभा परमेश्वरे दी स्तुति करणी |"
\v 12 असां चे हर इकी परमेश्वरे दे सामणे अपणा-अपणा लेखा देंणा |
\s अपणे भाइये दी बरबादिया दी बजा मत बण
\p
\v 13 तां असां अंगे ते इकी दूजे पर दोष नी लांणा पर तुसां ऐई ठांणी लिया की कोई बी अपणे भाईऐ दे सामणे ठेस या ठोकर दी बजा नी रखे |
\v 14 मैं जाणदा हे, कने प्रभु यीशु ते मिंजो पका होया हे, की कोई बी चीज अपणे आप ते अशुद्ध नी होंदी, पर जड़ा तिसा जो अशुद्ध समझदा हे, तिसदे ताईं अशुद्ध हे |
\v 15 अगर तेरा भाई तेरे खांणे दिया बजा ने उदास होंदा हे तां फिरी तू प्यार दिया रीतिया ने नी चलदा हे, जिस ताईं मसीह मरया तिस जो तू अपणे खांणे ने बर्बाद ना कर |
\v 16 हुण तुहाड़िया भलाईया दी निंदा ना होए |
\v 17 क्योंकि परमेश्वरे दा राज्य खांणा पिणा नी हे, पर धर्म कने मेल जोल कने सैह ख़ुशी हे जड़ी पबित्र आत्मा ने होंदा हे |
\v 18 जड़ा कोई इयां मसीह दी सेवा करदा हे, सैह परमेश्वरे जो खरा लगदा हे कने म्यों च गअपनाणे जोगा बणदा हे |
\v 19 इस ताईं असां इना गल्लां दी कोसिस करन जिना ने मेल जोल कने इकी दूजे दा सुधर हो |
\v 20 खांणे ताईं परमेश्वरे दा कम्म मत बिगाड़, सब कुछ शुद्ध तां हे, पर तिस आदमिये  ताईं बुरा हे, जिसयो तिसदे खांणा खांणे ने ठोकर लगदी हे |
\v 21 खरा तां ऐ हे, की तू ना मांस खाये, कने ना धख रस पिए, कने ना कुछ ऐसा करे, जिसने तेरा भाई ठोकर खा |
\v 22 तेरा जड़ा भरोसा हे, तिसयो परमेश्वरे दे सामणे अपणे मने च ई रख, धन्य हे सैह, जड़ा तिसा गल्लां च, जिसयो सैह ठिक समझदा हे, अपणे आपे जो दोषी नी ठेहरदां |
\v 23 पर जड़ा शक करी के खांदा हे, सैह सजा दे जोगा होई गिया हे, क्योंकि सैह पक्की धारणा ने नी खांदा, कने जड़ा कुछ भरोसे ने नी, सैह पाप हे |
\c 15
\s दुजयां दी तरकी करा
\p
\v 1 जोरे बालयां जो चाईदा, की कमजोरां दी कमजोरियां जो सेहन, ना की अपणे आपे जो खुश करन |
\v 2 असां चे हर इको अपणे पड़ोसी जो तिसदिया भलाईया ताईं सुधारे दे निमित खुश करे |
\v 3 क्योंकि मसीह ने अपणे आपे जो खुश नी किता, पर जियां लिखया हे, "तेर निंदा करणे बालयां दी निंदा मिंजो पर आई पेई |"
\v 4 जितणियां गल्लां पेहले ते लिखियाँ न, सैह साड़िया शिक्षा ताईं लिखिया न ताकि असां धीरज कने पबित्र शास्त्र दी शांति या दे जरिये आस रखन |
\v 5 कने धीरज, कने शांति दाता परमेश्वर तुसां जो ऐ बरदान दे, की मसीह यीशु दे अनुसारआपु चे इको मन करिके रिया |
\v 6 ताकि तुसां इको मन कने इको स्वर होई करी साड़े प्रभु यीशु मसीह दे पिता परमेश्वरे दी बड़ाई करन |
\s सबना ताईं सुसमाचार
\p
\v 7 इस ताईं, जियां मसीह बी परमेश्वरे दिया महिमा ताईं तुहान्जो अपनाया हे, तियां ई तुसां बी इको दूजे जो अपनाई लिया |
\v 8 मैं बोलदा हे, की जड़ियां प्रतिज्ञां बाप दादयां जो दितियां थियां, तिना जो पक्का करणे ताईं मसीह परमेश्वरे दिया सच्चाईया दा प्रमाण देंणे ताईं खतना होए लोकां दा सेवक बणया |
\v 9 कने होर जातियां बी दया दिया बजा ने परमेश्वरे दी बड़ाई करन, जियां लिखया हे, "इस ताईं मैं जातिया-जातिया च मैं तेरा धन्यबाद करणा, कने तेरे भजन गांणे |"
\v 10 फिर बोलया हे, "जाति-जाति दे सारे लोको, तिसदिया प्रजा सोगी ख़ुशी मना |"
\v 11 कने फिरी, "हे जाति-जाति दे सारे लोको, प्रभु दी स्तुति करा ; कने हे राज्य-राज्य दे सारे लोको, तुसां तिसयो सराहा |"
\v 12 कने फिरी यशायाह बोलदा हे, "यिशै दी इको जड़ पैदा होणी हे, कने होर जातियां दा हाकिम बणने ताईं इकी उठणा, तिस पर होर जातियां दे लोका आस रखणी हे |
\v 13 तां परमेश्वर जड़ा आसा दा दाता हे तुसां जो भरोसा करणे च सब प्रकार दी ख़ुशी कने शांति या ने परिपूर्ण करे, ताकि पबित्र आत्मा दिया शक्तियाँ ने तुहाड़ी आस बददी जा |
\s हिम्मता ने लिखणा दी बजा
\p
\v 14 हे मेरे भाईयो ; मैं अपु बी तुसां दे बारे च पका जाणदा हे, की तुसां बी अपु भलाईया ने भरयों कने ईश्वरीय ज्ञान ने भरपूर न कने इको दूजे जो चिताई सकदे न |
\v 15 तमी मैं कुथी-कुथी तुसां जो याद दिलाणे ताईं तुसां जो बड़े हियाव ने लिखया, ऐ तिस अनुग्रेह दिया बजा ने होया हे, जड़ा परमेश्वरे मिंजो दितया हे |
\v 16 ताकि मैं होर जातियां ताईं मसीह यीशु दा सेवक होई करी परमेश्वरे दे सुसमाचार दी सेवा याजकां साईं करे ; जिस ने होर जातियां दा मना चड़ाया जाणा हे, पबित्र आत्मा ने पबित्र बणी करी अपनाया जा |
\v 17 तां मैं तिना गल्लां दे बारे च जड़िया परमेश्वरे ने सम्बन्ध रखदियां न, मैं यीशु मसीह दी बड़ाई करी सकदा हे |
\v 18 क्योंकि तिना गल्लां जो छडी करी मिंजो होर कुसी गल्लां दे बारे च बोलणे दा हिम्मत नी हे, जड़े मसीह ने होर जातियां दिया अधीनता ताईं बचन, कने कर्म |
\v 19 कने निशाणा कने अनोखे कम्मा दी सामर्थ्य ने, कने पबित्र आत्मा दिया सामर्थ ने मैं ई किते: एथू दीकर मैं यरूशलेम ते लेई करी चारो पासे इल्लूरिकुम दीकर मसीह दे सुसमाचार दा पूरा-पूरा प्रचार किता |
\v 20 पर मेरे मने दी इच्छा ऐ हे, की जिथू-जिथू मसीह दा ना लिया हे, ओथु सुसमाचार सुंणा ; इयां ना हो की दूजे दिया निया पर घर बणां |
\v 21 पर जियां लिखया हे, तियां ई हो, "जिना बाल तिसदा सुसमाचार नी पुज्जया हे, से ई दिखन कने जिना नी सुणाया सेई समझन |"
\v 22 इसी ताईं मैं तुहाड़े बाल ओंणे ते बार-बार रुकी रिया |
\v 23 पर हुण मिंजो इना देशां च होर जगा नी री, कने बड़े सालां ते मिंजो तुहाड़े बाल ओंणे दा चा हे |
\v 24 इस ताईं जालु मैं स्पेन जो जांगा तां तुहाड़े बाल होंदा जांगा क्योंकि आस हे, की तिस यात्रा च तिजो ने मिल्ले, कने जालु तेरिया संगतिया ने मेरा जि कुछ भरी जा, तां तू मिंजो कुछ दूर अग्गे पुजाई दे |
\v 25 पर हुण तां पबित्र लोकां दी सेवा करणे ताईं यरूशलेम जो चलया हे |
\v 26 क्योंकि मकिदुनिया कने अखया दे लोकां जो ऐ खरा लग्गा, की यरूशलेम दे पबित्र लोकां दे कंगालां ताईं कुछ चंदा दे |
\v 27 खरा तां लगया, पर सैह तिना दे कर्जदार नी न, क्योंकि अगर बाकी जातियां तिना दियां आत्मिक गल्लां च भागी दार होए, तां तिना जो बी ठिक हे, की शरीरिक गल्लां च तिना दी सेवा करन |
\v 28 तां मैं ऐ कम्म पूरा करिके कने तिना जो ये चंदा देई करी तेरे बाल होंदा होया इसपानिया जो जांगा |
\v 29 कने मैं जाणदा हे, की मैं जालु तेरे बाल ओंगा तां मसीह दी पुरिया आशीष ने ओंगा |
\v 30 कने हे भाईयों ; मैं यीशु मसीह दा जड़ा साड़ा प्रभु हे, कने पबित्र आत्मा दे प्यार दी याद दिलाई करी, तुसां ने बिनती करदा हे, की मेरे ताईं परमेश्वरे ते प्राथना करणे च मेरे सोगी मिली करी रिया |
\v 31 की मैं यहूदियाँ दे अविश्वसियाँ दे बची रे, कने मेरी सैह सेवा जड़ी यरूशलेम ताईं हे, पबित्र लोकां जो खरी लग्गे |
\v 32 कने मैं परमेश्वरे दिया इच्छा ने तुहाड़े बाल खुशिया ने आई करी तुहाड़े सोगी अराम करे |
\v 33 शांति दा परमेश्वर तुसां सारे सोगी रे | आमीन |
\c 16
\s व्यक्तिगत अभिवादन
\p
\v 1 मैं तुसां ने फीबे ताईं बिनती करदा हे, जड़ी साड़ी बेहन कने क्रिंख्रिया दिया कलीसिया दी सेविका हे |
\v 2 की तुहान्जो जियां की पबित्र लोकां जो चाईदा, तिसयो प्रभु च अपनाइ करा ; कने जिसा गल्लां च तिसायो तुहान्जो ने कम्म होंगा, तां तिसदी सहायता करा, क्योंकि सैह मतयां दी बल्कि मेरी बी उपकारिणी होई हे |
\v 3 प्रिस्का कने अकिव्ला जो नमस्कार जड़े यीशु च मेरे सहकर्मी न |
\v 4 तिना मेरे प्राणा ताईं अपणा ही सिर देई ता कने सिर्फ मैं ई नी, बाकियां जातियां दी सारी कलीसियाँ बी तिना दा धन्यबाद करदियां न |
\v 5 कने तिसा कलीसिया जो भी नमस्कार जड़ी तिना दे घरे च हे | मेरे प्यारे इपेनितुस जो नमस्कार जड़ा मसीह ताईं आसिया दा पेहला फल हे |
\v 6 मरियम जो नमस्कार, जिना तुहाड़े ताईं बड़ी मेहनत कितियो हे |
\v 7 अन्दरूनिकुस कने युनियास जो नमस्कार, जड़े मेरे रिश्ते दार न, कने मेरे सोगो जेला च गे, कने प्रेरितां च नामी न, कने मिंजो ते पहले मसीह च होए थे |
\v 8 अम्पलियातुस जो नमस्कार, जड़ा प्रभु च मेरा प्रिय हे |
\v 9 उरबानुस जो नमस्कार, जड़े मसीह च साड़े सहकर्मी न, कने मेरे प्यारे इस्तखुस जो बी नमस्कार |
\v 10 अपिल्लेस जो नमस्कार, जड़ा मसीह च खरा निकलया | अरिस्तुबुलुस दे घराने जो बी नमस्कार |
\v 11 मेरे रिश्ते दार हेरोदियोन जो नमस्कार | नरकिस्सुस दे घराने दे लोकां जो नमस्कार, जड़े प्रभु च न,
\v 12 त्रुफेना कने त्रुफोसा जो नमस्कार, जड़ियां प्रभु च, मेहनत करदियां न | प्रिय पिरसिस जो नमस्कार जिनी प्रभु च बड़ी मेहनत किती |
\v 13 रुफुस जो जड़ा प्रभु च चुणया हर, कने तिसदी माता जो बी जड़ी मेरी बी हे, दोनो जो नमस्कार |
\v 14 असुक्रितुस कने फिलगोन कने हिर्मेस कने पत्रुबास कने हिमास कने तिसदे सोगी दे भाईयां जो नमस्कार |
\v 15 फिलुलुगुस कने यूलिया कने नेर्युस कने तिसदी बेहन, कने उलुम्पास कने तिस दे सोगी दे सारे पबित्र लोकां जो नमस्कार |
\v 16 अपु चे पबित्र चूमे ने नमस्कार करा: तुसां जो मसीह दी सारी कलीसियाँ दे तरफा दे नमस्कार |
\s आखरी हुक्म
\p
\v 17 हुण हे भाईयों, मैं तुसां ने बिनती करदा हे की जड़े लोक तिस शिक्षा दे उल्टा जड़ा तुसां जो मिलियो हे, फुट पोंणा, कने ठोकर खांणे दिया बजा ने होंदे न, तिना जो ताड़ी लिया करा, कने तिना ते दूर रिया करा |
\v 18 क्योंकि ऐसे लोक प्रभु यीशु मसीह दी नी पर अपणे पेटे दी सेवा करदे न ; कने चिकनी चुपड़ी गल्लां ने सीधे-साधे मना दे लोकां जो बहकाई दिंदे न |
\v 19 तेरे हुक्म मनणे दी चर्चा सारे लोकां च फेली गियो हे ; इस ताईं मिंजो तेरे बारे च ख़ुशी होंदी हे ; पर मैं ऐ चाहंदा हे, की तू भलाई ताईं बुद्धिमान, पर बुराईयां ताईं भोला बणी रे |
\v 20 शांति दे परमेश्वरे शेताने जो तेरे पैरां ने जट घरचाई देंणा हे | साड़े प्रभु यीशु मसीह दा अनुग्रेह तुसां पर होंदा रे |
\v 21 तीमुथियुस मेरे सोगी कम्म करणे बाले दा, कने लुकियुस कने यासोन कने सोसिपत्रुस मेरे रिश्ते दारां दा, तुसां जो नमस्कार |
\v 22 प्रभु च पत्री लिखणे बाले तिरतियुस दा तुसां जो नमस्कार |
\v 23 गयुस दा जड़ा मेरी कने कलीसिया दी पहुनाई करणे बाला हे तिसदा तुसां जो नमस्कार इरास्तुस जड़ा शेहरे दा भण्डारी हे, कने भाई क्वारतुस दा, तुहांजो नमस्कार |
\v 24 साड़े प्रभु यीशु मसीह दा अनुग्रह तुसां पर होंदा रे |
\s परमेश्वरे दी स्तुति
\p
\v 25 हुण जड़ा तुसां जो मेरे सुसमाचार मतलब यीशु मसीह दे बारे च प्रचार दे अनुसार स्थिर करी सकदा हे, तिस भेद दे अनुसार जड़ा सनातन ने छिपया रिया |
\v 26 पर हुण प्रगट होई करी सनातन परमेश्वरे दे हुक्मे ते भविष्यद्वक्तां दिया कताबां दे जरिये सब जातियां जो दसया हे, की सैह भरोसे ने हुक्म मनणे बाले होई जान |
\v 27 तिसी इकमात्र बुद्धिमान परमेश्वरे दी यीशु मसीह दे जरिये युगानुयुग महिमा होंदी रे | आमीन |
