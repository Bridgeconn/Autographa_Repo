\id 1CO
\ide UTF-8
\rem Copyright Information: Creative Commons Attribution-ShareAlike 4.0 License
\h 1 कुरिन्थियों
\toc1 1 कुरिन्थियों
\toc2 1 कुरिन्थियों
\toc3 1 कुरिन्थियों
\mt1 1 Corinthians
\mt1 1 कुरिन्थियों
\c 1
\s अभिवादन
\p
\v 1 पौलुसे दिया तरफा ते जड़ा परमेश्वरे दिया इच्छा ते यीशु मसीह दा प्रेरित होणे ताईं सदयो न कने भाई सोस्थिनेस दिया तरफा ते |
\v 2 परमेश्वरे दिया तिसा कलीसिया दे ना जड़ी कुरिन्थुस च हे, मतलब की तिना दे ना जड़े यीशु मसीह च पबित्र होयो न, कने पबित्र होणे ताईं सदयो न, कने तिना सारयां दे ना बी जड़े हर जगा साड़े कने अपणे प्रभु यीशु मसीह दी प्राथना करदे न |
\v 3 साड़े पिता परमेश्वर कने प्रभु यीशु मसीह दिया तरफा ते तुसां जो अनुग्रेह कने शांति मिलदी रे |
\s मसीह च आशीष
\p
\v 4 मैं तुहाड़े बारे च परमेश्वरे दा हमेशा धन्यबाद करदा हे, इस ताईं की परमेश्वरे दा ऐ अनुग्रेह तुसां पर मसीह यीशु च होया हे |
\v 5 की तिदे च होई करी हर गल्लां च मतलब सारे बचन कने सारे ज्ञान च धनी किते गे |
\v 6 की मसीह दी गबाई तुसां पर पक्की निकली |
\v 7 एथू दीकर की कुसी बरदान च तुसां जो घाटा नी हे, कने तुसा साड़े प्रभु यीशु मसीह दी प्रगट होणे दी रा दिखदे रेंदे न |
\v 8 कने तिनी तुसां जो अंत दीकर पक्का बी करणा, की तुसां साड़े प्रभु यीशु मसीह दे रोजे निर्दोष होन |
\v 9 परमेश्वर सच्चा हे, जिनी तुसां जो अपणे पुत्र यीशु मसीह दिया संगतिया च सदया हे |
\s कलीसिया च फुट
\p
\v 10 हे भाईयो, मैं तुसां ने यीशु मसीह जड़ा प्रभु हे तिसदे नाऐ ने बिनती करदा हे, की तुसां सब इको गल बोला, कने तुसां च फूट ना होए, पर इको ई मन कने इको ही मत होई करी मिली करी रिया |
\v 11 क्योंकि हे मेरे भाईयों, खलोए दे घराने दे लोकां मिंजो तुहाड़े बारे च दसया हे, की तुसां च झगड़े होआ दे न |
\v 12 मैं ऐ बोला दा हे, की तुसां चे कोई तां अपणे आपे जो, "पौलुस दा, "कोई, "अपुल्लोस दा, "कोई "केफा दा, "कोई, "मसीह दा " बोलदा हे |
\v 13 क्या मसीह बंडूई गिया हे ? क्या पौलुस तुहाड़े ताईं क्रूसे पर चड़ाया गिया ? या तुसां जो पौलुसे दे नाऐ दा बपतिस्मा मिलया हे ?
\v 14 मैं परमेश्वरे दा धन्यबाद करदा हे, की क्रिस्पुस कने गयुस जो छडी करी, मैं तुसां चे कुसी जो बी बपतिस्मा नी दितया हे |
\v 15 कुथी इयां ना हो की कोई बोले, की तुसां जो मेरे नाऐ दा बपतिस्मा मिलया हे |
\v 16 कने मैं स्तिफनास दे घराने जो बी बपतिस्मा दितया ; इना जो छडी करी, मैं नी जाणदा कि मैं कुसी होरसी जो बपतिस्मा दितया |
\v 17 क्योंकि मसीह मिंजो बपतिस्मा देंणे ताईं नी, बल्कि सुसमाचार सुणाणे जो भेजया हे, ऐ बी अखरां दे ज्ञान दे अनुसार नी, इयां ना हो की मसीह दा क्रूस बेकार ठहरे |
\s मसीह परमेश्वरे दा ज्ञान कने सामर्थ्य
\p
\v 18 क्योंकि क्रूस दी कथा खत्म होणे बाल्यां ताईं मुर्खता हे, पर सांझो उद्धार पांणे बालयां ताईं परमेश्वरे दी सामर्थ्य हे |
\v 19 क्योंकि लिखया हे, "मैं ज्ञानवानां दे ज्ञान जो खत्म करणा, कने समझदारां दी समझ जो तुच्छ करी देंणा |"
\v 20 कुथू रिया ज्ञानवान ? कुथू रिया शास्त्री ? कुथू रिया इस संसारे दा विवादी ? क्या परमेश्वरे संसार दे ज्ञान जो मुर्खता नी बणाया ?
\v 21 क्योंकि जालु परमेश्वरे दे ज्ञान अनुसार संसारे ज्ञान ने परमेश्वरे जो नी जाणया तां परमेश्वरे जो ऐ खरा लग्गा, की इस प्रचार दिया मुर्खता ने भरोसा करणे बालयां दा उद्धार करे |
\v 22 यहूदी तां निशाण चांहदे न, कने यूनानी ज्ञान दिया तोपा च न,
\v 23 पर असां तां तिस क्रूस पर चड़ायों यीशु मसीह दा प्रचार करदे न जड़ा यहूदियां दिया नजरा च ठोकरां दी बजा हे, कने होर जातियां दिया नजरा च मुर्खता हे ;
\v 24 पर जड़े सदयो न क्या यहूदी, क्या यूनानी, तिना दे बखे मसीह परमेश्वरे दी सामर्थ्य, कने परमेश्वरे दा ज्ञान हे |
\v 25 क्योंकि परमेश्वरे दी मुर्खता आदमियां दे ज्ञान ते ज्ञानवान हे ; कने परमेश्वरे दी कमजोरी आदमिये  दे जोरे ते बी बड़ी बलवान हे |
\v 26 हे भाईयो अपयों सदणे दे बारे च तां सोचा, की ना तां शरीरे दे अनुसार बड्डे ज्ञानवान, कने ना बड़े शक्तिशाली, कने ना बड्डे कुलीन सदयो न |
\v 27 पर परमेश्वरे संसार दे मुरखां जो चुणी लिया हे, ताकि ज्ञानवालयां जो शरमिंदा करे ; कने परमेश्वरे संसार ते कमजोरां जो चुणी लिया हे, ताकि जोरे बालयां जो शरमिंदा करे |
\v 28 कने परमेश्वरे संसारे दे निच कने तुच्छ लोकां जो, जड़े हे बी नी न तिना जो बी चुणी लिया, ताकि तिना जो जड़े हेन बेकार ठेहरा |
\v 29 ताकि कोई प्राणी परमेश्वरे दे सामणे घमंड ना करे |
\v 30 पर तिसदिया तरफा ते तुसां यीशु मसीह च न, जड़ा परमेश्वरे दिया तरफ ते ज्ञान हे मतलब की धर्म, कने पबित्रता, कने छुटकारा |
\v 31 ताकि जियां लिखया हे, तियां ई हो, "जड़ा घमंड करे सैह प्रभु च घमंड करे |"
\c 2
\s क्रूसित मसीह दे बारे च संदेश
\p
\v 1 हे भाईयों, जालु मैं तुहाड़े बाल परमेश्वरे दा भेद सुणादा आया, तां बचन या ज्ञान होणे दिया बजा ने नी आया |
\v 2 क्योंकि मैं ऐ ठाणी लिया था, की तुहाड़े बिच यीशु मसीह, बरन क्रूसे पर चड़ायों होए मसीह जो छडी करी होर कुसी गल्लां जो नी जाणे |
\v 3 कने बड़िया कमजोरियां कने डरे ने, कने बड़ा कमदा होया तुहाड़े सोगी रिया |
\v 4 कने मेरे बचन, कने मेरे प्रचार च ज्ञान जो लुभाणे बालियां गल्लां नी न ; पर आत्मा कने शक्तियाँ दा प्रमाण था,
\v 5 इस ताईं की तुहाड़ा भरोसा आदमियां दे ज्ञान पर नी, पर परमेश्वरे दिया शक्तियाँ पर निर्भर हो |
\s परमेश्वरे दा ज्ञान
\p
\v 6 फिर बी सिद्ध लोकां च असां ज्ञान सुणादे न ; पर इस संसारे दा कने इस संसारे दे खत्म होणे बाले हाकिमा दा ज्ञान नी |
\v 7 पर असां परमेश्वरे दा सैह गुप्त ज्ञान, भेद दिया रीतिया पर दसदे न, जिसयो परमेश्वरे सनातन ने साड़ी महिमा ताईं ठहराया हे |
\v 8 जिसयो इस संसारे दे हाकिमा चे कुनी बी नी जाणया, क्योंकि अगर जाणदे, तां तेजोमय प्रभु जो क्रूसे पर नी चढ़ांदे |
\v 9 पर जिईयां लिखया हे, "जड़ा अखी नी दिखया, कने कन्ना नी सुणाया, कने जड़ियां गल्लां आदमिये  दे मने च नी चढ़ियां न, सैह ई न जड़ियां परमेश्वरे अपणे ने प्यार रखणे बाल्यां ताईं तेयार कितियां न |"
\v 10 परमेश्वरे तिना जो अपणी आत्मा दे जरिये सांझो पर प्रगट कितया ; क्योंकि आत्मा सारियां गल्लां, परमेश्वर दियां गुढ़ गल्लां जो बी परखदा हे |
\v 11 आदमियां चे कुण कुसी आदमिये  दियां गल्लां जो जाणदा हे, सिर्फ आदमिये  दी आत्मा ई जड़ी तिदे च हे ? तियां ई परमेश्वरे दियां गल्लां जो बी कोई नी जाणदा, सिर्फ परमेश्वरे दी आत्मा ही जाणदी हे |
\v 12 पर असां संसार दी आत्मा नी, पर सांझो सैह आत्मा मिलियो हे, जड़ी परमेश्वरे ते मिलियो हे, ताकि असां तिना गल्लां जो जाणन, जड़ियां परमेश्वरे सांझो दितियां न |
\v 13 जिना जो असां आदमिये  दे ज्ञान दियां सिखाईयां गल्लां चे नी, पर आत्मा दियां सिखाईयां गल्लां चे, आत्मिक गल्लां आत्मिक गल्लां ते मिलाई-मिलाई करी सुणादें न |
\v 14 पर शरीरिक आदमी परमेश्वरे दिया आत्मा दियां गल्लां ग्रहण नी करदा, क्योंकि सैह तिसदिया नजरा च मुर्खता दियां गल्लां न, कने ना सैह तिना जो जाणी सकदा हे क्योंकि तिना दी जांच आत्मिक रीतिया ने होंदी हे |
\v 15 जड़ा आत्मिक जणा होंदा हे सैह सब कुछ परखदा हे, पर अपु तिसयो कोई नी परखदा |
\v 16 "क्योंकि प्रभु दे मने जो कुनी जाणया हे, की तिसयो सिखान ?" पर असां च मसीह दा मन हे |
\c 3
\s कलीसिया च गुटबन्दी दी भर्त्सना
\p
\v 1 हे भाईयो, मैं तुसां ने इसा रीतिया ने गल्लां नी करी सकया, जियां आत्मिक लोकां ने ; पर जियां शरीरिक लोकां ने, कने तिना ने जड़े मसीह च बच्चे न |
\v 2 मैं तुसां जो दूध पियाया, पर रोटि नी खवाई ; क्योंकि तुसां तिसयो नी खाई सकदे थे ; हले दीकर बी नी खाई सकदे न,
\v 3 क्योंकि हले दीकर शरीरिक न | इस ताईं, की जालु दीकर तुसां च डाह कने झगड़ा हे, तां क्या तुसां शरीरिक नी न ? कने आदमिये दिया रीतिया पर नी चलदे न ?
\v 4 इस ताईं की जालु इको बोलदा हे, "मैं पौलुस दा हे, "कने दुजा, "मैं अपुल्लोस दा हे, "तां क्या तुसा आदमी नी न ?
\v 5 अपुल्लोस क्या हे ? कने पौलुस क्या हे ? सिर्फ सेवक न, जिना दे जरिये तुसां भरोसा किता, जदिया प्रभु ने हर इकी जो दीतिया हे |
\v 6 मैं लगाया, अपुल्लोस पालया, पर परमेश्वरे बडा किता |
\v 7 इस ताईं ना तां लगाणे बाला कुछ हे, कने ना तां सैह कुछ हे जिनी सिंचया, पर परमेश्वर हे जिनी बडा किता हे |
\v 8 लगाणे बाला कने सींचणे बाला दोनो इको ई हे ; पर हर इकी बंदे जो तिसदिया मेहनता दे अनुसार मजदूरी मिलणी |
\v 9 क्योंकि असां परमेश्वरे दे सहकर्मी न ; तुसां परमेश्वरे दी खेती कने परमेश्वरे दी रचना न |
\v 10 परमेश्वरे दैतिस अनुग्रेह दे अनुसार, जड़ा मिंजो दीतिया हे मैं अकली बाले राजमिस्त्रीऐ साईं नीव रखी, कने दूजा तिस पर रद्दा रखदा हे |
\v 11 क्योंकि तिसा नीवा जो छडी करी जड़ी रखियो हे, सैह यीशु मसीह हे कने कोई दुजी नीव नी रखी सकदा |
\v 12 कने अगर कोई इसा नीवा पर सोना या चांदी या बहुमोल पथर या काठ या घास या फूस दा रद्दा रखे,
\v 13 तां हर इकी दा कम्म प्रगट होई जाणा ; क्योंकि सैह दिने तिसयो दसणा ; इस ताईं की सैह अगी सोगी प्रगट होणा: कने तिना अगी हर इकी दा कम्म परखणा की कदेया हे |
\v 14 जिसदा कम्म तिस पर बणया टिकी रेंगा, तिस यो मजदूरी मिलणी |
\v 15 कने अगर कुसी दा कम्म फकुई जांगा, तां तिसयो घाटा होणा ; पर तिनी अपु बची जाणा पर जलदे-जलदे |
\v 16 क्या तुसां नी जाणदे न, की तुसां परमेश्वरे दा मन्दिर न, कने परमेश्वरे दी आत्मा तुसां च वास करदी हे ?
\v 17 अगर कोई परमेश्वरे दे मंदरे दा नाश करगा, तां परमेश्वरे तिसदा नाश करणा ; क्योंकि परमेश्वरे दा मन्दिर पबित्र हे, कने सैह तुसां न |
\v 18 कोई अपणे आपे जो धोखा ना दे | अगर तुसां चे इस संसारे चे कोई अपणे आपे जो ज्ञानी समझे, तां सैह मुर्ख बणी जा, ताकि सैह ज्ञानी होई जा |
\v 19 क्योंकि इस संसारे दा ज्ञान परमेश्वरे दिया नजरां च मुर्खता हे, जियां लिखया हे, "सैह ज्ञानियां जो तिना दिया चतुराईया ने फसाई दिंदा हे |"
\v 20 कने फिर, "प्रभु ज्ञानियां दियां चिंता जो जाणदा हे, की बेकार न |"
\v 21 इस ताईं आदमियां पर कोई घमंड मत करदे, क्योंकि सब कुछ तुहाड़ा हे |
\v 22 क्या पौलुस, क्या अपुल्लोस, क्या केफा, क्या संसार, क्या जिन्दगी, क्या मरणा, क्या बर्तमान, क्या भविष्य, सब कुछ तुहाड़ा हे |
\v 23 कने तुसां मसीह दे न, कने मसीह परमेश्वरे दा हे |
\c 4
\s मसीह दे प्रेरित
\p
\v 1 आदमी सांझो मसीह दे सेवक कने परमेश्वरे दे भेदां दे भंडारी समझन |
\v 2 फिरी एथू भंडारी च ऐ गल दिखी जांदी हे, की सैह भरोसे लाइक निकले |
\v 3 पर मेरिया नजरा च ऐ बड़ी छोटी गल हे, की तुसां या आदमियां दा कोई न्याई मिंजो परखे, मैं अपु अपणे आपे जो नी परखदा |
\v 4 क्योंकि मेरा मन मिंजो कुसी बी गल्ला च दोषी नी ठहरांदा, पर इसने मैं निर्दोष नी होंदा, क्योंकि मिंजो परखणे बाला प्रभु हे |
\v 5 तां जालु दीकर प्रभु नी ओऐ, तां टेमे ला पेहले कुसी गल्लां दा इन्साफ मत करा: तिनी तां अंधरे च छिपियां गल्लां जो लोई च दसणा, कने मने दियां गल्लां जो प्रगट करणा, तालु परमेश्वरे दिया तरफा ते सारयां दी प्रशंसा होणी |
\v 6 हे भाईयो मैं इना गल्लां च तुहाड़े ताईं अपणी कने अपुल्लोस दी चर्चा, दृष्टान्त साईं किती हे, इस ताईं की तुसां साड़े जरिये ऐ सीखन, की लिखे होए ते अंगे नी बदणा, कने इकी दे पक्षे च कने दूजे दे बिरोध च घमंड नी करणा |
\v 7 क्योंकि तिजो च कने दूजे च कुण भेद करदा हे ? कने तेरे बाल क्या हे जड़ा तिजो नी मिलया हे, जद की तिजो मिलया हे, तां ऐसा घमंड कजो करदा हे की जियां नी मिलया हे ?
\v 8 तुसां तां रजी बैठयो न, तुसां धनी होई गियो, तुसां साड़े विना राज्य कितया, पर खरा होंदा की तुसां साड़े सोगी राज्य करदे |
\v 9 मेरिया समझा च तां परमेश्वरे असां प्रेरितां जो सबना ते बाद तिना लोकां दे साईं ठहराया हे, जिना दी मौता दा हुक्म होई गिया हे ; क्योंकि असां संसार कने स्वर्गदूते ताईं इको तमाशा बंणन |
\v 10 असां मसीह ताईं मुर्ख न ; पर तुसां मसीह च बुद्धिमान न :असां कमजोर न पर तुसां जोरे बाले न तुसां दा आदर होंदा हे, पर साड़ा निरादर होंदा हे |
\v 11 असां इस बेले दीकर भूखे प्यासे कने नंगे न, कने घुस खांदे न कने मारे-मारे फिरदे न ; कने अपणे ई हथां दे कम्म करिके परिश्रम करदे न |
\v 12 लोक बुरा बोलदे न, असां आशीष दिंदे न, सैह सतादें न, असां सेहदे न |
\v 13 सैह बदनाम करदे न, असां बिनती करदे न :असां अजे दीकर संसारे दी मेल कने संसारे दे कूड़े साईं बणयो न |
\s चेताबनी
\p
\v 14 मैं तुसां जो शरमिंदा करणे ताईं ऐ गल्लां नी लिखदा हे, पर अपणे प्यारे बच्चे समझी करी समझा दा हे |
\v 15 क्योंकि अगर मसीह च तुसां जो सिखाणे बाले दस हजार बी होंदे न, तमी तुहाड़े पिता मते नी न, इस ताईं की यीशु मसीह च सुसमाचार दे जरिये मैं तुहाड़ा पिता होया हे |
\v 16 तां मैं तुसां ने बिनती करदा हे, की मेरी चाल चला |
\v 17 इस ताईं मैं तीमुथियुस जो जड़ा प्रभु च मेरा प्यारा कने भरोसे जोगा पुत्र हे, तिसयो तुसां बाल भेजया हे, कने तिनी तुसां जो मसीह च मेरा चरित्र याद करांणा, जियां की मैं हर जगा हर इको कलीसिया च उपदेश करदा हे |
\v 18 कितणे तां इयां फूली गियो न, जियां की मैं तुहाड़े बाल ओंणा ई नी हे |
\v 19 पर प्रभु ने चाया तां मैं तुहाड़े बाल तोला ई ओंणा हे, कने तिना घमंडिया दियां गल्लां जो नी, पर तिना दिया सामर्थ्य जो जाणी लेंणा |
\v 20 क्योंकि परमेश्वरे दा राज्य गल्लां च नी, पर सामर्थ्य च हे |
\v 21 तुसां क्या चांहदे न ? क्या मैं सोठियां लेई करी तुहाड़े बाल ओंऐ या प्यारे दिया आत्मा सोगी ?
\c 5
\s कलीसिया च अनैतिकता
\p
\v 1 एथू दीकर सुणने च ओंदा हे, की तुसां च व्यभिचार होंदा हे, कने ऐसा व्यभिचार जड़ा होर जातियां च बी नी होंदा, की इको आदमी अपणे पिता दिया घरे बालिया जो रखदा हे |
\v 2 कने तुसां दुख बी नी करदे, जिसने ऐसा कम्म करणे बाला तुहाड़े बीचे ते निकालया जा, पर तुसां तां घमंड करदे न |
\v 3 मैं तां शरीरे दे भाव ने दूर था, पर आत्मा दे भाव ने तुहाड़े सोगी होई करी, मन्ना की हाजीर होई करी ऐसा कम्म करणे बालयां दे बारे च ऐ हुक्म देई दितया हे |
\v 4 की जालु तुसां, कने मेरी आत्मा, साड़े प्रभु यीशु दिया सामर्थ्य दे सोगी किठे होन, तां ऐसा आदमी साड़े प्रभु यीशु मसीह दे नाऐ ने |
\v 5 शरीरे जो मारणे ताईं शेताने बाल सौंपया जाऐ, ताकि तिसदी आत्मा जो प्रभु यीशु दे दिने उद्धार मिल्ले |
\v 6 तुहाड़ा घमंड करणा ठिक नी, तुसां क्या जाणदे नी, की थोड़ा दिया खमीर पुरे गुनयो आटे जो खमीर करी दिंदा हे |
\v 7 पुराणे खमिरे जो कडी करी, अपणे आपे जो शुद्ध करा : ताकि नौआं गुनया आटा बणी जा ; ताकि तुसां अखमीरी होन, क्योंकि साड़ा बी फसह जड़ा मसीह हे, बलिदान होया हे |
\v 8 तां ओआ असां त्योहार च ख़ुशी मनादे न, ना तां परांणे खमिरे ने, कने ना तां बुराईया दिया दुष्टता दे खमिरे ने, पर सिधाई कने सचाइया दिया अखमिरिया रोटिया ने |
\v 9 मैं अपणिया च तुसां जो लिखया हे, की व्यभिचारियां दी संगती मत करदे |
\v 10 ऐ नी की तुसां बिलकुल ई इस संसारे दे व्यभिचारियां, या लोभियां, या अंधेरा करणे बाले, या मूर्ति पूजा करणे बालयां दी संगती नी करणी, क्योंकि इयां तां तुसां जो संसारे ते निकलना पेई जाणा |
\v 11 मैं ऐ बोला दा हे की, अगर कोई भाई बोली करी, व्यभिचार, या लालची, या मूर्तिपूजक, या गाली देंणे बाला, या शराबी, या नेहरा करणे बाला हो, तां तिसदी संगती मत करदे, कने ऐसे आदमिया ने तां खाणां बी नी खाणां |
\v 12 क्योंकि मिंजो बाहर बालयां दा इन्साफ करणे ने क्या कम्म ? तुसां क्या अंदरे बालयां दा इन्साफ नी करदे ?
\v 13 पर बाहर बालयां दा इन्साफ परमेश्वर करदा हे: इस ताईं तिस कुकर्मी जो अपणे बीचे ते कडी दिया |
\c 6
\s मसीहियां च मुकदमेबाजी
\p
\v 1 तुसां चे कुसी जो ऐ हिम्मत हे, की जालु दूजे सोगी झगड़ा हो, तां न्याय ताईं अधर्मियाँ बाल जान ; कने पबित्र लोका बाल नी जान ?
\v 2 क्या तुसां नी जाणदे, की पबित्र लोकां संसारे दा न्याय करणा ? तालु तुसां संसारे दा न्याय करणा हे, तां क्या तुसां छोटे ते छोटे झगड़े दा बी फेसला करणे जोगे नी न ?
\v 3 क्या तुसां नी जाणदे, की असां स्वर्गदूते दा न्याय करणा ? तां क्या संसार गल्लां दा फेसला नी करन ?
\v 4 अगर तुहान्जो संसार गल्लां दा न्याय करणा हो, तां क्या तिना जो बेठागें जड़े कलीसिया च कुछ नी समझे जांदे न ?
\v 5 मैं तुहान्जो शरमिंदा करणे ताईं ऐ बोलदा हे, क्या सच्ची तुसां चे इको बी अकली बाला नी मिलदा, जड़ा अपणे भाईयां दा न्याय करी सकन ?
\v 6 भाईऐ-भाईऐ दी लड़ाई होंदी हे, कने से बी अविश्वसियाँ दे सामणे |
\v 7 पर सच्ची तुसां चे बडा दोष तां ऐ हे, की अपु चे लड़दे न, बल्कि अन्याय कनी नी सेंहदे ? कने अपणा घाटा कनी नी सेहन करदे ?
\v 8 बल्कि जुल्म करदे न कने घाटा पुजांदे न, कने सैह बी अपणे भाईयां जो |
\v 9 तुसां क्या जाणदे नी, की अन्यायी लोक परमेश्वरे दे राज्य दे बारिस नी होणे ? धोखा ना खा, ना वेश्यागामी, ना मूर्तिपूजक, ना परस्त्रीगामी, ना लुच्चे, ना पुरुषगामी |
\v 10 ना चोर, ना लालची, ना शराबी, ना गाली देंणे बाले, ना अंधेरा करणे बाले परमेश्वरे दे राज्य दे बारिस होणे न |
\v 11 कने तुसां चे कितणे ऐसे थे, पर तुसां प्रभु यीशु मसीह ने नाऐ ने कने साड़े परमेश्वरे दिया पबित्र आत्मा ने धोये गे, तां पबित्र होए कने धर्मी बणे |
\s शरीर परमेश्वरे दी महिमा ताईं
\p
\v 12 सब चीजा मेरे ताईं ठिक तां हेन, पर सब चिजा फायदे दियां नी, सब चीजा मेरे ताईं ठिक न, पर मैं कुसी गल्लां दे अधीन नी होणा |
\v 13 खांणा पेटे ताईं, कने पेट खांणे ताईं, पर परमेश्वरे इसयो कने तिसयो दोनो जो खत्म करणा हे, पर शरीर व्यभिचार ताईं नी, बल्कि प्रभु ताईं हे, कने प्रभु शरीर ताईं हे |
\v 14 कने परमेश्वरे अपणिया शक्तियाँ ने प्रभु जो जिन्दा किता, कने सांझो बी करणा |
\v 15 क्या तुसां नी जाणदे, की तुहाड़ा शरीर मसीह दे अंग न ? तां क्या मैं मसीह दे अंगा जो वेश्या दे अंग बणा ? कदी बी नी |
\v 16 क्या तुसां नी जाणदे, जड़ा वेश्या ने संगती करदा हे, सैह तिसदे सोगी इको तन होई जांदा हे, क्योंकि सैह बोलदा हे, "तिना इको तन होई जांणा |"
\v 17 कने जड़ा प्रभु दीया संगतिया च रेंदा हे, सैह तिसदे सोगी इको आत्मा होई जांदा हे |
\v 18 व्यभिचार ने बची रिया जितणे होर पाप आदमी करदा हे, सैह शरीर दे बाहर न, पर व्यभिचार करणे बाला ही शरीर दे खिलाफ पाप करदा हे |
\v 19 तुसां क्या जाणदे नी, तुहाड़ी शरीर पबित्र आत्मा दा मन्दिर हे ; जड़ा तुसां च बसया हे कने तुहान्जो परमेश्वरे ने मिलया हे, कने तुसां अपणे नी न ?
\v 20 क्योंकि दाम देई करी खरिदयो, इस ताईं अपणिया शरीर ने परमेश्वरे दी महिमा करा |
\c 7
\s ब्याह ने जुड़यो सबाल
\p
\v 1 तिना गल्लां दे बारे च जड़िया तुसां लिखियाँ न, ऐ खरा हे की मर्द जनानिया जो ना छुए |
\v 2 पर व्यभिचारे दे डरे ने हर इकी आदमिये  दी घरे बाली, कने हर इको जनानिया दा घरे बाला हो |
\v 3 पति अपणिया घरे बालिया दा हक्क पूरा करे ; कने तियां ई घरे बाली बी अपणे पतिये दा हक्क पूरा करे |
\v 4 घरे बालिया जो अपणे शरीर पर अधिकार नी, पर तिसा दे घरे बालिया दा अधिकार हे ; तियां ई पति जो अपणे शरीर पर अधिकार नी, पर घरे बालिया जो हे |
\v 5 तुसां इकी दूजे ते अलग मत रिया ; पर सिर्फ कुछ टेमे दीकर अपु चे सलाह करिके ताकि प्राथना ताईं छुट्टी मिल्ले, कने फिरी सोगी रिया ; इयां ना हो, की तुहाड़े बेटेमें दिया बजा ने शेतान तुसां जो परखे |
\v 6 पर मैं जड़ा बोलदा हे सैह आदेश हे ना की हुक्म |
\v 7 मैं ऐ चाहंदा हे, की जियां मैं हे, तियां सारे आदमी होन, पर हर इकी जो परमेश्वरे दिया तरफा दे वरदान मिलयो न ; कुसी जो कदिया कने कुसी जो होर दिया |
\v 8 पर बिना ब्याई कने बिधवा दे बारे च बोलदा हे, की तिना ताईं ऐसा रेंणा ठिक हे जियां मैं हे |
\v 9 पर अगर सैह सबर नी करी सकन, तां ब्याह करी लेंन, क्योंकि ब्याह करणा कामातुर रेंणे ला खरा हे |
\v 10 जिना दा ब्याह होई गिया हे, तिना जो मैं नी, बल्कि प्रभु हुक्म दिंदा हे, की घरे बाली अपणे घरे बाले ते अलग ना हो |
\v 11 (कने अगर अलग होई बी जा तां, बिना दुजा ब्याह किते रे ; या अपणे पतिये ने फिरी मेल करी ले) कने ना पति अपणिया घरे बालिया जो छडे |
\v 12 दुजायां ने प्रभु नी, पर मैं ई बोलदा हे, अगर कुसी भाईऐ दी घरे बाली भरोसा नी रखदी हो, कने तिसदे सोगी रेंणे च खुश हो, तां सैह तिसा जो नी छडे |
\v 13 कने जिसा जनानिया दा पति भरोसा ना करदा हो, कने तिसदे सोगी रेंणे च खुश हो, तां सैह पतिये जो ना छडे |
\v 14 क्योंकि ऐसा पति जड़ा भरोसा नी करदा हो, सैह अपणिया घरे बालिया दीया बजा ने पबित्र होई जांदा हे, कने इसी जनानी जड़ी भरोसा नी करदी हो, सैह पतिये दिया बजा ने पबित्र होंदी हे ; नी तां तुहाड़े बाल बच्चे अशुद्ध होंदे, पर हुण तां पबित्र न |
\v 15 पर जड़ा मर्द भरोसा नी रखदा हो, कने अलग होई जा, तां अलग होणा दिया, ऐ सिया हालता च कोई भाई या बेहन बंधने च नी न, पर परमेश्वरे सांझो मेल मिलाप ताईं सदया हे |
\v 16 क्योंकि हे जनानी, तू क्या समझदी हे, की तू अपणे पतिये दा उद्धार कराई लेंगी ? कने हे मर्द, तू क्या समझदा हे की तू अपणिया घरे बालिया दा उद्धार कराई लेंगा ?
\s परमेश्वरे दे बचने दे अनुसार चला
\p
\v 17 पर जियां प्रभु ने हर इकी जो बंडया हे, कने जियां प्रभु ने हर इकी जो सदया हे, सैह तियां चलन : कने मैं सारियां कलीसियाँ च ऐदया ही बोलदा हे |
\v 18 जड़ा खतना कराया सदया गिया हो, सैह बिना खतना कितयो ना रे: जड़ा बिना खतना करया सदया हो, सैह खतना ना करा |
\v 19 ना खतना कुछ हे, कने ना खतना नी करणा कुछ हे | पर परमेश्वरे दे हुक्मा जो मनणा ई सब कुछ हे |
\v 20 हर इको जणा जिसा दशा च सदया हो, तिसा च ई रे |
\v 21 अगर तू नोकरे दिया दशा च सदया हो तां चिंता मत कर ; पर अगर तू अजाद होई सके, तां ऐसा ई कम्म कर |
\v 22 क्योंकि जड़ा नोकरे दिया दशा च प्रभु च सदया हे, सैह प्रभु ने अजाद कितया हे, सैह मसीह दा दास हे |
\v 23 तुसां दाम देई करी खरिदयो न, आदमियां दे नोकर मत बणा |
\v 24 हे भाईयो, जड़ा कोई जिसा दशा च सदया गिया हे, सैह तिसा च ई परमेश्वरे सोगी रे |
\s बिना ब्याई कने बिधवा
\p
\v 25 कुवारियां दे बारे च प्रभु दा कोई हुक्म मिंजो नी मिल्ला, पर भरोसे जोगा होणे ताईं जदेई दया प्रभु ने मिंजो पर कितियो हे, तिसा दे अनुसार सलाह दिंदा हे |
\v 26 तां मेरिया समझा च तां ऐ खरा हे, की अजकल क्लेश दिया बजा ने आदमी जदिया हे सिऊदा ई रे |
\v 27 अगर तेरी लाड़ी हे, तां तिसाते अलग होणे दी कोसिस मत कर : कने अगर तेरी लाड़ी नी हे, तां लाड़िया जो मत तोप :
\v 28 अगर तू ब्याह बी करे, तां कोई पाप नी ; कने अगर कुँवारी ब्याई जा तमी कोई पाप नी ; पर ऐसेयां जो शरीरिक दुख होणा, कने मैं बचाणा चाहंदा हे |
\v 29 हे भाईयो, मैं ऐ बोल दा हे, की टेम घट कितया गिया हे, इस ताईं चाईदा की जिना दी घरे बाली हे, सैह ऐसे होन की जियां तिना दी घरे बाली नी हे |
\v 30 कने रोंणे बाले ऐसे होन, मना रोंदे नी होन ; कने हसणे बाले ऐसे होन, मना हसदे नी होन ; कने खरीदणे बाले ऐसे होन, की मना तिना बाल कुछ बी नी हे |
\v 31 कने इस संसारे जो बरतने बाले ऐसे होन, की जियां संसारे दे ई नी होन ; क्योंकि इस संसारे दे रिबाज कने व्यवहार बदलदे जांदे न |
\v 32 तां मैं चाहंदा हे, की तुसां जो चिंता ना हो: बिना ब्यायों आदमी प्रभु दियां दिया चिंता च रेंदा हे, की प्रभु जो कियां खुश रखे |
\v 33 पर विवाहित आदमी संसारे दियां गल्लां दिया चिंता च रेंदा हे, की अपणिया घरे बालिया जो कियां खुश रखे |
\v 34 बयाईयो कने बिना ब्याईयो च बी अंतर हे: बयाइयो प्रभु दिया चिंता च रेंदी हे, की सैह शरीर कने आत्मा दोनो च पबित्र होए, पर ब्याईयों संसारे दिया चिंता च रेंदी हे, की अपणे घरेबाले जो खुश रखे |
\v 35 ऐ गल तुहाड़े ई फायदे ताईं बोला दा हे, ना तुहान्जो फसाणे ताईं, इस ताईं की जियां सोहता हे, तियां ई किता जाय ; ताकि तुसां इको चित लाइ करी प्रभु दिया सेवा च लगी रिया |
\v 36 कने अगर कोई ऐ समझे, की मैं अपणिया इसा कुवारियां दा हक्क मारा दा हे, जिसा दी जवानी डली चलियो हे, कने जरूरत बी होए, तां जियां चांहदे न, तियां ई करा, इदे च कोई पाप नी हे, सैह तिसा दा ब्याह होणा दे |
\v 37 पर जड़ा मने दा पक्का रेंदा हे, कने तिसयो जरूरत ना हो, कने अपणी इच्छा पुरी करणे दा अधिकार रखदा हो, कने अपणे मने ऐ गल ठांणी लियो हो, की अपणी कवारी कुड़िया दा ब्याह नी करणा हे, सैह खरा करदा हे |
\v 38 जड़ा अपणिया कवारियाँ कुड़िया दा ब्याह करी दिंदा हे, तां सैह खरा करदा हे, कने जड़ा ब्याह नी करदा हे, सैह होर बी खरा करदा हे |
\v 39 जालु दिकर कुसी जनानिया दा पति जिन्दा रेंदा हे, तालु दीकर सैह तिसने जुड़ियो हे, पर जालु तिसा दा पति मरि जा, तां जिसने चा तिसने ब्याह करी सकदी हे, पर सिर्फ प्रभु च |
\v 40 पर जियां हे अगर तियां ई रे, तां मेरे बिचार च होर बी धन्य हे, कने मैं समझदा हे, की परमेश्वरे दी आत्मा मिंजो च बी हे |
\c 8
\s मूर्तियाँ पर चढ़ाया होया खाणां
\p
\v 1 हुण मूर्तियाँ दे सामणे बलि कितियां चीजा दे बारे च असां जाणदे न, की सांझो सारयां जो ज्ञान हे : ज्ञान घमंड करदा हे, पर प्यारे ने तरकी होंदी हे |
\v 2 अगर कोई समझे, की मैं कुछ जाणदा हे, तां जदिया जाणना चाईदा सियुदा हले दीकर नी जाणया |
\v 3 पर अगर कोई परमेश्वरे ने प्यार रखदा हे, तां तिसयो परमेश्वर पछेणदा हे |
\v 4 मुर्तियां दे सामणे बलि दीतिया चिजां दे बारे च असां जाणदे न, की मूर्ति संसार च कोई चीज नी, कने इकी जो छडी होर कोई परमेश्वर नी |
\v 5 अगर अम्बरे च कने धरतिया पर मते ईश्वर हेन, (जियां की मते ईश्वर कने मते प्रभु न) |
\v 6 तमी साड़े ताईं इको ई परमेश्वर हे : मतलब की पिता जिसने सारियां चिजा न, कने असां तिसी ताईं न, कने इको ई प्रभु हे, मतलब की यीशु मसीह जिसने सारियां चिजां होईयां, कने असां बी तिसी दे न |
\v 7 पर सारयां जो ऐ ज्ञान नी हे ; पर कितणे तां हले दीकर मूर्तियाँ जो कुछ समझणे दिया बजा ने तिना सामणे बलि कितियां चीजा जो कुछ समझी करी खांदे न, कने तिना दा बिवेक कमजोर होई करी अशुद्ध होंदा हे |
\v 8 खांणा सांझो परमेश्वरे बाल नी पुजांदा हे, अगर असां कुछ नी खान, तमी सांझो कोई घाटा नी, कने अंगे खांगे, तमि कोई फायदा नी |
\v 9 पर ध्यान रखा, इयां ना हो, की तुहाड़ी ऐ अजाद ी कुथी कमजोरां ताईं ठोकरा दी बजा नी बणी जा |
\v 10 क्योंकि अगर कोई तीजो मुर्तिया बाले मंदरे च खांणा खांदे दिखी ले, कने सैह कमजोर जणा हो, तां क्या तिसदे विवेक च मूर्तियां सामणे बलि कितियां चिजा खांणे दी हिम्मत नी होई जाणी |
\v 11 इयां तेरे ज्ञाने दिया बजा ने सैह कमजोर भाई जिसयो ताईं यीशु मसीह मरया, खत्म होई जाणा |
\v 12 भाईयां पर जुल्म करणे पर कने तिना दे कमजोर दिले जो चोट देंणे ने तुसां मसीह पर जुल्म करदे न |
\v 13 इस ताईं अगर खांणा मेरे भाईये जो ठोकर दे, तां मैं कदी कियां बी मिट नी खां, कने ना ई हो की मैं अपणे भाईये दी ठोकरा दी बजा बणे |
\c 9
\s प्रेरित दे हक कने फर्ज
\p
\v 1 क्या मैं अजाद नी ? क्या मैं प्रेरित नी हे ? क्या मैं यीशु जो जड़ा साड़ा प्रभु हे, दिखया नी ? तुसां क्या प्रभु च मेरे बणायों नी न ?
\v 2 अगर मैं होरां ताईं प्रेरित नी हे, तमी तुहाड़े ताईं तां हे ; क्योंकि तुसां प्रभु च मेरी प्रेरिताईया पर छाप न |
\v 3 जड़े मिंजो जांचदे न तिना ताईं एई मेरा जबाब हे |
\v 4 क्या सांझो खांणे पींणे दा कोई हक्क नी हे ?
\v 5 क्या सांझो ऐ कोई हक नी, की कुसी मसीह बहन जो ब्याई लेन, जियां होर प्रेरित कने प्रभु दे भाई कने केफा करदे न ?
\v 6 या सिर्फ मिंजो कने बरनबास जो हक नी हे की कमाई करणा छडन |
\v 7 ऐसा कुण हे अपणिया कमाईया दे खर्चे पर सिपाई दा कम्म करदा हे ? कुण दाखा दा बाग लगाई करी फल नी खांदा ? कुण भेडां दी रख बाली करी के तिना दा दूध नी पिंदा ?
\v 8 क्या मैं ऐ गल्लां आदमिया दिया रीतिया पर बोलदा हे ?
\v 9 क्या व्यवस्था बी एई नी बोलदी हे ? क्योंकि मुसा दिया व्यवस्था च लिखया हे, "दांई पर चलयो दांदा दा मु मत बनदे |" क्या परमेश्वरे जो दांदा दी ई चिंता करदा हे ?
\v 10 या खास कर सांझो ताईं बोलदा हे | हां, साड़े ताईं ही लिखया गिया हे, की हल चलाणे बाला आसा ने जोते, कने दावणे बाला फसला दिया आसा च दावणी करे |
\v 11 जद की असां तुहाड़े ताईं आत्मिक चीजा राईयां न, तां क्या ऐ कोई बडी गल हे, की तुहाड़ी शरीरिक चीजा दी फसला जो बडन |
\v 12 जालु होरनी दा तुसां पर ऐ हक हे, तां क्या साड़ा इसदे जादा नी होणा ? फिर बी असां इस हके दा उपयोग नी किता ; पर सब कुछ सेहदे रे, ताकि साड़े ने मसीह दे सुसमाचार पर कुछ रोक ना हो |
\v 13 तुसां जाणदे नी की जड़ियां पबित्र चीजा दी तुसां सेवा करदे न, सैह मंदरे चे खांदे न | कने जड़े बेदी दी सेवा करदे न ; सैह वेदी सोगी हिस्से दार होंदे न ?
\v 14 इयां प्रभु ने बी बोलया, की जड़े लोक सुसमाचार सुणादें न, तिना दी कमाई सुसमाचार ने हो |
\v 15 पर मैं इना चे कोई बी गल कम्मां च नी लेई, कने मैं तां ऐ गल्लां इस ताईं नी लिखियाँ, की मेरे ताईं ऐसा किता जाऐ, इसदे तां मेरा मरी जाणा ई ठिक हे ; की कोई मेरे घमंडे जो बेकार बोले |
\v 16 कने अगर मैं सुसमाचार सुंणा, तां मेरा इदे च कोई घमंड नी ; क्योंकि ऐ तां मेरे ताईं जरूरी हे, अगर मैं सुसमाचार नी सुंणा, तां मिंजो पर हाय !
\v 17 क्योंकि अगर अपणिया इच्छा ने ऐ करदा हे, तां मिंजो मजदूरी मिलदी हे, कने अगर अपणिया इच्छा ने नी करदा हे, तमी मिंजो भंडारी पन मिंजो दितया हे |
\v 18 मेरी कुण देई मजदूरी हे ? ऐ की जालु मैं मसीह दा सुसमाचार सुंणा तां मुफ्त च सुसमाचार सुंणा एथू दीकर की सुसमाचार च जड़ा मेरा हक हे, तिसने मैं पुरिया रीतिया ने कम्म लें |
\v 19 क्योंकि सबना ते अजाद होणे पर बी मैं अपणे आपे जो सबना दा नोकर बणाई दितया हे ; ताकि मते लोकां जो अपणे पासे लेई ओंऐ |
\v 20 मैं यहूदियाँ ताईं यहूदी बणया ताकि यहूदियाँ जो अपणे पासे लेई ओंऐ, कने जड़े लोक व्यवस्था दे आधीन न तिना ताईं मैं व्यवस्था दा अधीन नी होणे पर बी बणया, ताकि जड़े व्यवस्था दे अधीन न तिना जो खिची लेई ओंऐ |
\v 21 व्यवस्थाहीना ताईं मैं (जड़े परमेश्वरे दिया व्यवस्था ते हीन नी न, पर मसीह दिया व्यवस्था दे अधीन हे) व्यवस्थाहीन साईं बणया, ताकि व्यवस्थाहिना जो खिची लेई ओंऐ |
\v 22 मैं कमजोरां ताईं कमजोरां साईं बणया, ताकि कमजोरां जो खिची लेई ओंऐ, मैं सब आदमियां ताईं सब कुछ बणया हे, ताकि कियां ना कियां केईयां दा उद्धार करां |
\v 23 कने मैं सब कुछ सुसमाचार ताईं करदा हे, ताकि होरनी सोगी तिसदा हिस्से दार होई जां |
\s मसीही दौड़
\p
\v 24 क्या तुसां जाणदे नी, की दौड़ा च तां सब दौड़दे न, पर इनाम इकी जो ई मिलदा हे ? तुसां तियां ई दौड़ा ताकि जीती जान |
\v 25 कने हर इको पलबांण हर तरा दा संयम करदा हे, से तां इको मुरझाणे बाले मुकुटे जो पांणे ताईं करदे न, पर असां तिस मुकुटे ताईं करदे न, जड़ा मुरझांदा नी हे |
\v 26 इस ताईं मैं बिना लक्ष्य दे नी दौड़दा हे, मैं बी तिना साईं मुक्याँ ने लड़दा हे, पर तिस साईं नी जड़े हवा पिटदे लड़दा हे |
\v 27 पर मैं अपणिया शरीर जो मारदा कूटदा, कने बशे च लोंदा हे ; इयां ना हो की होरां जो प्रचार करिके, मैं अपु ई कुसी रीतिया ने निक्कमा बणा |
\c 10
\s इस्राएल दे इतिहासे ते चेताबनी
\p
\v 1 हे भाईयो, मैं नी चाहंदा, की तुसां इसा गल्लां ते अनजाण रिया, की साड़े सारे बाप दादे बदलां दे हेठ थे, कने सारे दे सारे समुंद्रे दे बीचे ते पार टपी गे |
\v 2 कने सबना बदलां च, कने समुंद्रे च मूसा दा बपतिस्मा लिया |
\v 3 कने सारयां इको ओ आत्मिक खांणा खादा |
\v 4 कने सबना इको ई आत्मिक पांणी पिता, क्योंकि सैह तिसा आत्मिक चट्टाना ते पिंदे थे, जड़ी तिना सोगी-सोगी चलदी थी ; कने चट्टान मसीह था |
\v 5 पर परमेश्वर तिना चे मतयां ते खुश नी होया, इस ताईं तां सैह जंगले बणे च ढेर होई गे |
\v 6 ऐ गल्लां साड़े ताईं दृष्टान्त होईयां, की जियां तिना लालच किता, तियां असां बुरियाँ गल्लां दा लालच ना करन |
\v 7 कने ना तुसां मूर्ति पूजणे बाले बणा ; जियां तिना चे कितणे बणी गियो थे, जियां लिखया हे, "लोक खांणा पींणा बेठे, कने खेलणा कूदणा उठे |"
\v 8 कने ना असां व्यभिचार करन ; जियां तिना चे कितणया ई किता, कने इको दिने च तरेई हजार मरी गे |
\v 9 कने ना असां प्रभु जो परखन ; जियां तिना चे कितणयां किता, कने किड़यां दे जेहरे ने मरी गे |
\v 10 कने ना तुसां कुड़कुड़ा, जियां तिना चे कितणयां कुड़कुड़ाया था, कने मारणे बालयां दे हथा ने मारे गे थे |
\v 11 पर ऐ सारियां गल्लां, जड़ियां तिना ने होईयां उदाहरण तोर पर होईयां, कने सैह साड़िया चेतावनिया ताईं लिखियाँ न, जड़े संसारे दे खत्म होणे दे बेले रेंदे न |
\v 12 इस ताईं जड़ा समझदा हे, "मैं टीकया हे, "सैह चौकने रिया ; की कुथी ढेई ना पोंन |
\v 13 तुसां कदी ऐ सिया परीक्षा च नी पै, जड़ी आदमिया दे सेहने ते बाहर हे: कने परमेश्वर सच्चा हे : तिनि तुहान्जो परीक्षा च नी पोंणा देणा, बल्कि परीक्षा ते तुहान्जो सोगी कडणा बी हे, ताकि तुसां सेहन करी सकन |
\s मूर्तिपूजा दे खिलाफ चेताबनी
\p
\v 14 इसा बजा ने, हे मेरे प्यारो मूर्ति पूजा ते बची रिया |
\v 15 मैं अकली बाला समझी करी, तुहान्जो बोलदा हे: जड़ा मैं बोलदा हे तिसयो परखा |
\v 16 सैह धन्यबाद दा कटोरा, जिस ताईं असां धन्यबाद करदे न, सैह क्या मसीह दे खून दी हिस्से दारी नी हे ? सैह रोटि जिसा जो असां तोड़दे न, सैह क्या मसीह दिया शरीर दी हिस्से दार नी हे ?
\v 17 इस ताईं की इको ई रोटि हे तां असां बी जड़े मते न, इको ई शरीर न सारे : क्योंकि असां बी तिस इकी रोटिया च हिस्से दार होंदे न |
\v 18 जड़े शरीरे दे भाव ने इस्राएली न, तिना जो दिखा : क्या सैह बलीदाना जो खाणेबाले वेदी दे हिस्से दार नी न ?
\v 19 फिरी मैं क्या बोलदा हे ? क्या ऐ की मुर्तिया दा बलिदान कुछ हे, या मूर्ति कुछ हे ?
\v 20 नी, बस ऐ की होर जातियां जड़ियां बलि दिदिंयां न, सैह परमेश्वरे ताईं नी, पर बुरियां आत्मा ताईं बलिदान करदे न, कने मैं नी चाहंदा, की तुसां बुरियां आत्मा दे हिस्से दार बणन |
\v 21 तुसां प्रभु दे कटोरे, कने बुरियां आत्मा दे कटोरे दोनो चे नी पि सकदे न | तुसां प्रभु दे मेज कने बुरियां आत्मा दे मेज दोनो दे साजी नी होई सकदे |
\v 22 असां क्या प्रभु जो गुस्सा चढ़ादें न ? असां क्या तिसते बी शक्तिमान न ?
\s सब कुछ परमेश्वरे दी महिमा ताईं
\p
\v 23 सारियां चीजा मेरे ताईं खरियाँ तां हेन, पर सब फायदे दियां नी, सब चीजा मेरे ताईं खरियाँ तां हेन, पर सारियां ने तरकी नी हे |
\v 24 कोई अपणी ही चिंता ना करे, बल्कि दूजे दी बी करे |
\v 25 जड़ा कुछ कसाइयां बाल बिकदा हे, सैह खा कने विवेक दिया बजा ने कुछ मत पुच्छा |
\v 26 "क्योंकि धरती कने तिसदी भरपूरी प्रभु दी हे |"
\v 27 कने अगर भरोसा नी करणे बालयां चे कोई तुहान्जो खांणे पर सदे, कने तुसां जाणा चांन, तां जड़ा कुछ तुहाड़े सामणे रखगे से ई खानयो, पर विवेक दिया बजा ने कुछ मत पूछदे |
\v 28 पर अगर कोई तुसां जो बोले, "ऐ तां मुर्तियां जो बलि दितियो चीज हे, "तां तिस दसणे बाले दिया बजा ने, कने विवेक दिया बजा ने मत खा |
\v 29 मेरा मतलब तेरा विवेक नी पर तिस दूजे दा | भला, मेरी अजाद ी दूजे दे बिचारा ने कजो परखी जा ?
\v 30 अगर मैं धन्यबाद करिके साजी होंदा हे, तां मैं जिस पर साजी होंदा हे, तां जिस पर मैं धन्यबाद करदा हे, तिसदिया बजा ने मेरी बदनामी कजो होंदी हे ?
\v 31 तुसां चा खा, चा पिया, चाये जड़ा कुछ करा, सब कुछ परमेश्वरे दिया महिमा ताईं करा |
\v 32 तुसां ना यहूदियाँ, ना यूनानियां, ना परमेश्वरे दिया कलीसिया ताईं ठोकर दी बजा बणा |
\v 33 जियां मैं बी सारियां गल्लां ने सबना जो खुश रखदा हे, कने अपणा नी, दुजयां दा फायदा दिखदा हे, ताकि तिना दा उद्धार होऐ |
\c 11
\p
\v 1 तुसां मेरे साईं चाल चला जियां मैं मसीह दी चाल चलदा हे |
\s अराधना च सिर ढकणा
\p
\v 2 हे भाईयों, मैं तुहान्जो सरांहदा हे, की सब गल्लां च मिंजो तुसां याद करदे न : कने जड़ा व्यवहार मैं तुसां जो दितया हे, तिसयो अपनादें न |
\v 3 तां मैं चाहंदा हे, की तुसां ऐ जाणी लिया, की हर मरदे दा सिर मसीह हे : कने जनानिया दा सिर मर्द हे : कने मसीह दा सिर परमेश्वर हे |
\v 4 जड़ा मर्द सिर ढकी करी प्राथना या भविष्यवाणी करदा हे, सैह अपणे सिरे दी बेजती करदा हे |
\v 5 पर जड़ी जनानी उघड़े सिरे प्राथना या भविष्यवाणी करदी हे, सैह अपणे सिरे दी बेजती करदी हे, क्योंकि सैह सिर मुंडबाईयो जनानिया दे साईं हे |
\v 6 अगर जनानी चादरू नी ओढ़े, तां अपणे बाल कटाई ले ; अगर जनानिया ताईं बाल कटवाणा शर्मा दी गल हे तां, तां चादरू ओढ़े |
\v 7 हाँ मरदे जो अपणा सिर ढकणा खरा नी होंदा हे, क्योंकि सैह परमेश्वरे दा रूप कने महिमा हे ; पर जनानी मरदे दी महिमा हे |
\v 8 क्योंकि मर्द जनानिया ते नी होया हे, पर जनानी मरदे ते होईयो हे |
\v 9 कने मर्द जनानिया ताईं नी सिरजा गिया हे, पर जनानी मरदे ताईं सिरजी गेई हे |
\v 10 इस ताईं स्वर्गदूते दिया बजा ने जनानिया जो ऐ ठिक हे, की अधिकार अपणे सिरे पर रखन |
\v 11 तमि प्रभु च ना तां जनानी बिना मरदे कने ना ही मर्द जानिया बिना हे |
\v 12 क्योंकि जियां जनानी मरदे ने पैदा होंदी हे, तियां मर्द जनानिया ने पैदा होंदा हे ; पर सारियां चीजा परमेश्वरे ते पैदा होंदिया न |
\v 13 तुसां अपु ई बिचार करा की, क्या जनानियां जो उघड़े सिरे परमेश्वरे दी प्राथना करणा शोभा दिंदा हे ?
\v 14 तुसां क्या स्वाभविक रीतियाँ ने बी नी जाणदे, की अगर मर्द लम्बे बाल रखे, तां तिसदे ताईं बेसती दी गल हे |
\v 15 पर अगर जनानी लम्बे बाल रखे ; तां तिसदे ताईं शोभा दिंदा हे क्योंकि तिना दे बाल चादरुऐ ताईं दितयो गियो न |
\v 16 पर अगर कोई लड़ना चा, तां ऐ जाणी ले की ना साड़ी कने ना परमेश्वरे दी कलीसियाँ दी ऐसी रीती हे |
\s प्रभु-भोज दे बारे च
\p
\v 17 पर ऐ संदेश दिंदे होऐ तुहाड़ी प्रशंशा नी करदा हे, क्योंकि तुहाड़े किठे होणे ने भलाई नी होंदी हे, पर घाटा होंदा हे |
\v 18 क्योंकि पेहली गल तां ऐ हे, मैं सुणदा हे, की जालु तुसां कलीसिया च गिठे होंदे न, तां तुसां बिच अपु चे बणदी नी, कने मैं कुछ-कुछ दिखदा बी हे |
\v 19 क्योंकि विधर्म बी तुसां च जरूर होणे, इस ताईं जड़े लोक तुसां च खरे निकलयो न, सैह सामणे होई जान |
\v 20 तां तुसां जड़े इकी जगा किठे होंदे न तां ऐ कोई प्रभु भोज खांणे ताईं नी |
\v 21 क्योंकि खांणे बेले तुसां इको दूजे ते पेहले अपणा खांणा खाई बोंदे न, कने कोई तां भूखा रेंदा हे, कने कोई मतवाला होई जांदा हे |
\v 22 क्या खांणे पींणे ताईं तुसां दा घर नी ? या परमेश्वरे दिया कलीसिया जो बुरा समझदे न, कने जिना बाल नी हे तिना जो शरमिंदा करदे न ? मैं तुसां जो क्या बोले ? क्या इसा गल्ला च मैं तुहाड़ी प्रशंशा करे ? मैं प्रशंशा नी करणी |
\v 23 क्योंकि ऐ गल तां मिंजो प्रभु ते पोंहची हे, कने मैं तुहाड़े बाल बी पोंहचाई दिती हे ; की प्रभु यीशुऐ जो जिसा राती पकड़वाया था, तां यिशुऐ रोटि लेई,
\v 24 कने धन्याबाद करिके तोड़ी, कने बोलया, "ऐ मेरी शरीर हे, जड़ी तुहाड़े ताईं हे: मिंजो याद करणे ताईं ऐई करा |"
\v 25 कने इयां ई तिनी खांणा खाने बाद कटोरा बी लिया, कने बोलया, " ऐ मेरे खून च नोई बाचा हे: जालु कदी पींगे, तां मेरी याद ताईं ऐदया करा |"
\v 26 क्योंकि जालु तुसां ऐ रोटि खांदे, कने इस कटोरे च पिंदे न, तां जालु दीकर प्रभु नी ओऐ तां तिसदिया मौता जो प्रचार करदे रिया |
\v 27 इस ताईं जड़ा कोई गलत तरीके ने प्रभु दी रोटि खा, या तिस कटोरे चे पिऐ, सैह प्रभु दी शरीर कने खून दा अपराधी हे |
\v 28 इस ताईं आदमी अपणे आपे जो परखी ले कने इयां ई इसा रोटिया चे खा, कने इस कटोरे चे पिये |
\v 29 क्योंकि जड़ा खांदे पिंदे बेले प्रभु दिया शरीर जो नी पछेणे, तां सैह अपणे उपर सजा लोंणे ताईं करदा हे |
\v 30 इसा बजा ने तुसां चे मते कमजोर कने रोगी न, कने मते तां सोई गियो न |
\v 31 अगर असां अपणे आपे जो परखदे न, तां इयां नी होंदा |
\v 32 पर प्रभु सांझो सजा देई करी साड़ी ताड़ना करदा हे, इस ताईं की असां संसारे सोगी दोषी ना बणन |
\v 33 इस ताईं, हे मेरे भाइयो, जालु तुसां खाणे ताईं किठे होंदे न, तां इको दुज्जे ताईं रुका करा |
\v 34 अगर कोई भूखा हो, तां अपणे घरे खाई ले जिसने तुहाड़ा किठा होणा सजा दी बजा ना बणे : कने बचियाँ गल्लां जो मैं आई करी ठिक करी दिंगा |
\c 12
\s आत्मिक बरदान
\p
\v 1 हे भाईयो, मैं नी चाहंदा की तुसां आत्मिक बरदाना दे बारे च अनजान रिया |
\v 2 तुसां जाणदे न, की जालु तुसां होर जाती थे, तां गूंगी मूर्तियाँ दे पिच्छे जियां चलाऐ जांदे थे, तियां चलदे थे |
\v 3 इस ताईं मैं तुसां जो चतावणी दिंदा हे की जड़ा कोई परमेश्वरे दिया आत्मा दी अगुवाई ने बोलदे न, सैह नी बोलदा हे की यीशु श्रापित हे ; कने ना कोई पबित्र आत्मा दे बिना बोली सकदा हे की यीशु प्रभु हे |
\v 4 बरदान तां कई तरा दे न, पर आत्मा इको ई हे |
\v 5 कने सेवा बी कई तरा दी हे, पर प्रभु इको ई हे |
\v 6 कने प्रभाव शाली कम्म केई तरा दे न, पर परमेश्वर इको ई हे, जड़ा सारयां च हर तरा दा प्रभाव पैदा करदा हे |
\v 7 पर सबना जो फायदा देंणे ताईं हर इकी जो आत्मा दी लौ किती जांदी हे |
\v 8 क्योंकि इकी जो आत्मा दे जरिये अकली दियां गल्लां दितियां जांदिया न ; कने दूजे जो तिसा आत्मा दे अनुसार ज्ञान दियां गल्लां दितियां जान्दिया न |
\v 9 कने कुसी जो तिसा आत्मा दे भरोसे ; कने कुसी जो तिसा इको आत्मा ने ठिक करणे दा बरदान मिलदा हे |
\v 10 फिरी कुसी जो सामर्थ्य दे कम्म करणे दी शक्ति ; कने कुसी जो मतियां बोलियां दा ; कने कुसी जो बोलियां दा अर्थ दसणे जो |
\v 11 पर ऐ सारे प्र्भावशाली कम्म से ई इको आत्मा करवांदा हे, कने जिसयो जड़ा चाहंदा हे तिसयो सैह बंडी दिंदा हे |
\s शरीर इको : अंग मते
\p
\v 12 क्योंकि जियां शरीर तां इको हे कने तिसदे अंग मते न, कने तिसा इको शरीर दे सारे अंग मते होणे पर बी मिलि करी इको शरीर न, तियां ई मसीह बी हे |
\v 13 क्योंकि असां सारयां क्या यहूदी न, क्या यूनानी, क्या नोकर, क्या अजाद इको ई आत्मा ते इको शरीर होणे दा बपतिस्मा लिया हे, कने सांझो जो इको ई आत्मा मिलीईयो हे |
\v 14 इस ताईं की शरीर च इको ई अंग नी हे, पर मते न |
\v 15 अगर पैर बोले, की मैं हथ नी हे, तां मैं शरीर दा नी हे, तां क्या सैह इस बजा ने शरीर दा नी हे ?
\v 16 कने अगर कन्न बोले, "मैं अख नी हे, इस ताईं मैं शरीर दा नी हे, "तां क्या सैह इसा बजा ने शरीर दा नी हे ?
\v 17 अगर सारी ई शरीर अख होंदी तां सुणना कियां था ? अगर सारी शरीर कन्न ई होंदी तां सिंघणा कियां था ?
\v 18 पर सच्ची परमेश्वरे अंगा जो अपणी इच्छा दे अनुसार इको-इको करिके शरीर च रखया हे |
\v 19 अगर सारे इको ई अंग होंदे, तां शरीर कुथू होंदी ?
\v 20 पर हुण अंग तां मते न, पर शरीर इको ई हे |
\v 21 अख हथां ने नी बोली सकदी, " मिंजो तेरी जरूरत नी हे, " कने ना सिर पैरां जो बोली सकदा हे, "मिंजो तेरी जरूरत नी हे |"
\v 22 पर शरीर दे सैह अंग जड़े होरनी ते कमजोर मिलदे न, बड़े ई जरूरी न |
\v 23 कने शरीर दे जिना अंगा जो असां आदर दे योग्य नी समझदे न तिना जो ई असां जादा आदर दिंदे न ; कने साड़े शोभा हिन अंग होर बी शोभयमान होई जांदे न,
\v 24 फिर बी साड़े शोभामान अंगा जो इसदी जरूरत नी, पर परमेश्वरे शरीर जो ऐसा बणाई दितया, की जिस अंगे दा घाटा था तिसयो ही होर आदर होए |
\v 25 ताकि शरीर च फूट ना पोए, पर अंग इकी दूजे दी बराबर चिंता करन |
\v 26 इस ताईं अगर इकी अंगे जो दुख होंदे हे, तां सारे अंगा जो दुख होंदा हे कने इकी अंगे दी बड़ाई होंदी हे ऐ, तां सारे अंग ख़ुशी मनादे न |
\v 27 इसी ताईं तुसा सब मिली करी मसीह दी शरीर न, कने अलग-अलग तिसदे अंग न |
\v 28 कने परमेश्वरे कलीसिया च अलग-अलग आदमी नियुक्त कितयो न ; पैहले प्रेरित, दूजे भविष्यद्वक्ता न, तिजे मास्टर, फिरी सामर्थ्य दे कम्म करणे बाले, कने उपकार करणे बाले, कने प्रधान, कने मतियाँ बोलियां बोलणे बाले |
\v 29 क्या सारे प्रेरित न ? क्या सब भविष्यद्वक्ता न ? क्या सारे उपदेशक न ? क्या सारे सामर्थ्य दे कम्म करणे बाले न ?
\v 30 क्या सारयों चंगा करणे दा बरदान मिलया हे ? क्या सारे मतियाँ बोलियां बोलदे न ?
\v 31 क्या सारे अनुवाद करदे न ? तुसां बड्डे ते बड्डे बरदाना दिया धुना च रिया | पर मैं तुहान्जो होर बी सबना ला खरा रस्ता दसदा हे |
\c 13
\s प्यार सबना ते खरा रस्ता
\p
\v 1 अगर मैं आदमियां, कने स्वर्गदूते दी बोली बोलें, कने प्यार नी रखे, तां मैं ठनठनादा होया पीतल, कने झंझणादी होई झांझ हे |
\v 2 कने अगर मैं भविष्यवाणी करी सके, कने सारे भेदां कने हर तरा दे ज्ञाने जो समझे, कने मिंजो एथू दीकर पूरा भरोसा हो, की मैं पहाड़े जो हटाई दें, पर प्यार नी रखे, तां मैं कुछ नी हे |
\v 3 कने अगर मैं अपणी सारी धन दौलत गरीबां जो खवाई दें, या अपणा शरीर फुकणे ताईं देई दे, कने प्यार नी रखे, तां मिंजो कोई बी फायदा नी |
\v 4 प्यार सबरे बाला हे, कने दयाबान हे ; प्यार डाह नी करदा हे ; प्यार अपणी बड़ाई नी करदा, कने ना फुलदा हे |
\v 5 सैह बुरा व्यवहार नी करदा हे, सैह अपणी भलाई नी चाहंदा, झुंझुलांदा नी हे, कने ना बुरा मंदा हे |
\v 6 बुरे कम्मां ने खुश नी होंदा हे, पर सच्च ने खुश होंदा हे |
\v 7 सैह सारियां गल्लां सेहन लेंदा हे, सारियां गल्लां दा भरोसा करदा हे, सारियां गल्लां दी आस रखदा हे, सारियां गल्लां च सबर रखदा हे |
\v 8 प्यार कदी टलदा नी ; भविष्यवाणिया होंगियां, तां खत्म होई जाणियां, बोलियां होंगियाँ तां जान्दियाँ रेंणियां न, ज्ञान होंगा, तां खत्म होई जाणा |
\v 9 क्योंकि साड़ा ज्ञान अधुरा हे, कने साड़ी भविष्यवाणी बी अधूरी हे |
\v 10 पर जालु सर्व सिद्ध ने ओंणा हे, तां अधुरा पन खत्म होई जाणा |
\v 11 जालु मैं बच्चा था, तां मैं बच्याँ साईं बोलदा था, बच्याँ साईं मन था तिना साईं समझ थी ; पर जालु सियाणा होई गिया, तां बच्यां दियां गल्लां छडी दीतियां |
\v 12 हुण सांझो सीसे च धुंधला दिया दुसदा हे ; पर तिस बेले आमणे सामणे दिखणा, इस बेले मेरा ज्ञान अधुरा हे ; पर तिस बेले इयां पछेणगा, जियां मिंजो पछेणया हे |
\v 13 पर हुण भरोसा, आस, कने प्यार ऐ तिनो स्थाई न, पर इना चे सबते बडा प्यार हे |
\c 14
\s भविष्यवाणी कने होर-होर बोलियाँ
\p
\v 1 प्यार दा अनुकरण करा, कने आत्मिक वरदाना दिया धुना च बी रिया खास करिके ऐ, की भविष्यद्वाणी करा |
\v 2 क्योंकि जड़ा होर बोलियां च गल्लां करदा हे ; सैह आदमियां ते नी, पर परमेश्वरे ने गल्लां करदा हे ; ताईं तां तिसदियां गल्लां कोई नी समझदा हे, क्योंकि सैह भेद दियां गल्लां आत्मा च होई करी बोलदा हे |
\v 3 पर जड़ा भविष्यवाणी करदा हे, सैह आदमियां ने तरकी, कने उपदेश, कने शांति दियां गल्लां करदा हे |
\v 4 जड़ा होर बोलियां च गल्लां करदा हे, सैह अपणी ई तरकी करदा हे ; पर जड़ा भविष्यवाणी करदा हे, सैह कलीसिया दी तरकी करदा हे |
\v 5 हुण मैं चाहंदा हे, की तुसां सारे होर भाषा च गल्लां करा, पर इसते बड़िया गल ऐ की तुसां भविष्यवाणी करा: क्योंकि जड़ा भविष्यवाणी करदा हे, सैह तिसते बी बदी करी हे जड़ा होर भाषा बोलदा तां हे पर अनुवाद नी करी सकदा ताकि कलीसिया दी तरकी हो |
\v 6 इस ताईं हे भाईयो, अगर मैं तुहाड़े बाल आई करी होर बोली च गल्लां करे, कने प्रकाश, या ज्ञान, या भविष्यवाणी, या उपदेश दियां गल्लां तुसां ने नी बोले, तां मिंजो ते तुसां जो क्या फायदा होणा ?
\v 7 इयां ई अगर कोई बेजान चीज बी, जिना ने अबाज निकलदी हे जियां बांसुरी, या बीण हे, अगर तिना दिया अबाजा च फरक नी होंगा, तां जड़ा बजाया जांदा हे, सैह कियां पछेणया जाणा ?
\v 8 कने अगर तुरही दी अबाज साफ ना ओऐ तां कुनी लड़ाईऐ ताईं तेयारी करणी ?
\v 9 इयां ई अगर तुसां बी जीभा ते साफ गल नी बोलन, तां जड़ा कुछ बोलदे न ? सैह कियां समझया जाणा ? तुसां तां हवा ने गल्लां करणे बाले बणी जांणे |
\v 10 संसार च कितणियां ई बोलियां कनी होन, पर तिना चे कोई बी बिना अर्थे नी होणी |
\v 11 इस ताईं अगर मैं कुसी भाषा दा अर्थ नी समझे, तां बोलणे बाले दिया नजरां च परदेसी होई जाणा ; कने बोलणे बाला मेरिया नजरा च परदेसी होई जाणा |
\v 12 इस ताईं तुसां बी जालू आत्मिक वरदाना दिया धुना च होन, तां ऐसी कोसिस करा, ताकि तुहाड़े बरदाना दिया तरकिया ने कलीसिया दी तरकी हो |
\v 13 इसा बजा ने जड़ा होर बोली बोले, तां सैह प्राथना करे, की तिसदा अनुबाद बी करी सके |
\v 14 इस ताईं अगर मैं होर बोलिया च प्राथना करे, तां मेरी आत्मा तां प्राथना करदी हे, पर मेरी अकल कम्म नी करदी हे |
\v 15 तां क्या करणा चाईदा ? मैं आत्मा ने प्राथना करगा, कने बुद्धिया ने बी प्राथना करगा ; मैं आत्मा ने गांगा, कने अकली ने बी गांगा |
\v 16 नी तां अगर तू आत्मा ने ई धन्याबाद करगा, तां फिरी अज्ञानियां तेरे धन्याबाद पर अमिन कजो बोलणा ? इस ताईं की सैह तां नी जाणदा, की तू क्या बोला दा हे ?
\v 17 तू तां ठिक ठाक धन्याबाद करदा हे, पर दूजे दी तरकी नी होंदी |
\v 18 मैं अपणे परमेश्वरे ने धन्यबाद करदा हे, की मैं तुसां ते जादा बोलियां च बोलदा हे |
\v 19 पर कलीसिया च होर बोलियां च दस हजार गल्लां बोलणे ते मिंजो ऐ खरा लगा दा हे, की होरनी जो सिखाणे ताईं मैं अकली ने पंज गल्लां बोले |
\v 20 हे भाईयों, तुसां समझणे च बच्चे मत बणा: पर बुराईयां च बच्चे रिया, पर समजा च सियांणे बणा |
\v 21 व्यवस्था च लिखया हे, की प्रभु बोलदा हे, "मैं होर बोली बोलणे बालयां दे जरिये, कने बगाने मुऐ ने इना लोका ने गल्लां करणियां न, तमी तिना मेरी नी सुणनी हे |"
\v 22 इस ताईं होर बोलियां विश्वासियां ताईं नी न, पर अविश्वासियां ताईं निशाण हे, कने भविष्यवाणी अविश्वासियां ताईं नी पर विश्वासियां ताईं निशाण हे |
\v 23 अगर कलीसिया इको जगा किठी हो, कने सब होर बोलियां बोलन, कने अनपढ़ या अविश्वासी लोक अंदर आई जान तां क्या तिना तुहान्जो पागल नी बोलणा ?
\v 24 पर अगर सारे भविष्यवाणी करणा लग्गे, कने अगर कोई अविश्वासी या अनपढ़ अंदर आई जा, तां सारयां तिसयो दोषी बोलणा कने परखी लेंणा |
\v 25 तां तिसदे मने दे भेद सामणे होई जाणे तालु तिनी मुऐ भार पेई करी परमेश्वरे जो दण्डवत करणा, कने मनी लेंणा, की सच्ची परमेश्वर तुहाड़े बिच हे |
\s उपासना च अनुशासन
\p
\v 26 इस ताईं हे भाईयों करणा क्या चाईदा ? जालु तुसां किठे होंदे न, तां हर इकी दे मने च भजन, या उपदेश, या होर भाषा, या प्रकाश, या होर भाषा दा मतलब दसणे दा ख्याल रेंदा हे: सारा कुछ आत्मिक तरकिया ताईं होणा चाईदा |
\v 27 अगर होर बोलिया च गल्लां करणियां होन, तां दो-दो या मते होन, तां तिन-तिन जणे बारी-बारी बोलन, कने इको आदमी अनुवाद करे |
\v 28 पर अगर अनुबाद करणे बाला कोई ना होए, तां होर भाषा बोलणे कलीसिया च शान्त रेंन, कने अपणे मने ने कने परमेश्वरे ने गल्लां करन |
\v 29 भविष्यद्वक्तां चे दो या तिन जणे बोलन, कने बाकी लोक तिसदे बचना जो परखन |
\v 30 पर अगर जड़े बेठयों न तिना चे कुसी होरसी पर ईश्वरीय प्रकाशन होए, तां पेहला चुप होई जाऐ |
\v 31 क्योंकि तुसां सारे इको-इको करिके भविष्य वाणी करी सकदे न, ताकि सब सिखन, कने सबना जो शांति मिले |
\v 32 कने भविष्यद्वक्तां दी आत्मा भविष्यद्वक्तां दे बशे च हे |
\v 33 क्योंकि परमेश्वर गडबड़ी दा नी, पर शांति दा कर्त्ता हे ; जियां पबित्र लोकां दिया सारियां कलीसियाँ च हे |
\v 34 जनानियां कलीसिया दिया सभा च चुप रेंन, क्योंकि तिना जो गल्लां करणे दा हक्क नी हे, पर अधीन रेंणे दा हुक्म हे : जियां व्यवस्था च लिखया बी हे |
\v 35 अगर सैह कुछ सिखणा चांन, तां घरे अपणे लाड़े ते पूछन, क्योंकि जनानिया दा कलीसिया च गल करणा शर्मा दी गल हे |
\v 36 क्या परमेश्वरे दा बचन तुसां चे ही निकलया ? या सिर्फ तुसां दीकर ही पुज्जा हे ?
\v 37 अगर कोई आदमी अपणे आपे जो भविष्यद्वक्ता या आत्मिक जणा समझदा हे, तां ऐ जाणी ले, जड़ियां गल्लां मैं तुहान्जो लिखियां न, सैह प्रभु दा हुक्म हे |
\v 38 पर अगर कोई ना जाणे, तां ना जाणे |
\v 39 तां हे भाईयों, भविष्यवाणी करणे दिया धुना च रिया कने होर भाषा बोलणे ते मना मत करा |
\v 40 पर सारियां गल्लां सभ्यता कने क्रमानुसार कितियां जान |
\c 15
\s मसीह दा पुनरुत्थान
\p
\v 1 हे भाईयो, मैं तुहान्जो से ई सुसमाचार दसदा हे जड़ा पेहले सुणाई बैठया हे, जड़ा तुसां अपनाया कने जिदे च तुसां टिकयों बी न |
\v 2 तिसी ने तुहाड़ा उद्धार बी होंदा हे, अगर तुसां तिस सुसमाचार जो याद रखदे न जड़ा मैं सुणाया था तां ठिक हे, नी तां तुहाड़ा भरोसा करणा बेकार होया |
\v 3 इसा बजा ने सबना ते पैहले तुसां जो से ई गल पुजाई दिती, जड़ी मिंजो पुजियाँ थियां, की पबित्र शास्त्र दे बचन दे अनुसार यीशु मसीह साड़े पापां ताईं मरी गिया |
\v 4 कने दबया कने पबित्र शास्त्र दे अनुसार तिजे दिने जिन्दा बी होई गिया |
\v 5 कने केफा तां तालु तिना बाहरां जो मिल्ला |
\v 6 फिरी पंज सौ ते जादा भाईयां जो मिल्ला, जिना चे तां मते हले दीकर जिंदे न पर कितणे ई मरी गे |
\v 7 फिरी याकुबे जो मिल्ला तालु ई सारे प्रेरितां जो दुसा |
\v 8 कने सारयां ते अंत च मिंजो दुसा, जियां मन्ना अधूरे दिना दा जन्मा हे |
\v 9 क्योंकि मैं प्रेरितां च सबना ला छोटा हे, बल्कि प्रेरित बोलणे जोगा बी नी हे, क्योंकि मैं परमेश्वरे दिया कलीसिया जो तंग किता था |
\v 10 पर मैं जड़ा कुछ बी हे, परमेश्वरे दे अनुग्रेह ने हे: कने तिसदा जड़ा अनुग्रेह मिंजो पर होया हे, सैह बेकार नी होया पर तिना सारयां ते बदी करी मेहनत बी किती हे: तमी ऐ मेरिया तरफा ते नी होया पर परमेश्वरे दे अनुग्रेह ने जड़ा मिंजो पर था |
\v 11 चाऐ मैं होंऐ, चाऐ सैह होन, असां एई प्रचार करदे न, कने इसी पर तुसां भरोसा बी किता |
\s साड़ा पुनरुत्थान
\p
\v 12 जद की मसीह दा ऐ प्रचार किता जांदा हे, की सैह मरयां चे जी उठया, तां तुसां चे कितणे ई कजो बोलदे न, की मरयां दा पुनरुत्थान हे ई नी हे ?
\v 13 अगर मरयां दा पुनरुत्थान हे ई नी हे, तां मसीह बी नी जिन्दा होया |
\v 14 अगर मसीह बी नी जिन्दा होया, तां साड़ा प्रचार करणा बी बेकार हे ; कने तुहाड़ा भरोसा बी बेकार हे |
\v 15 असां तां परमेश्वरे दे जूठे गबाह निकले ; क्योंकि असां परमेश्वरे दे बारे च गबाई दितियो हे की तिनी मसीह जो जिन्दा करी दिता या फिरी नी जिन्दा किता, अगर मरयों जिन्दा नी होंदे न |
\v 16 कने अगर मुर्दे नी जिंदे होंदे न, तां मसीह बी नी जिन्दा होया |
\v 17 अगर मसीह नी जिन्दा होया, तां तुहाड़ा भरोसा बेकार हे ; कने तुसां हले दीकर अपणे पापां च फसयो न |
\v 18 बल्कि जड़े मसीह च मरयो न, सैह बी खत्म होए |
\v 19 अगर असां सिर्फ इसा ई जिन्दगिया च मसीह ने आस रखदे न तां असां सब आदमियां ते जादा अभागे न |
\v 20 पर सच्ची मसीह मुर्दयां चे जी पिया हे, कने जड़े मरी गियो न, तिना च पेहला फल होया |
\v 21 क्योंकि जालु आदमियां दे जरिये मौत आई ; तां आदमिये  ने ई मरयां दा पुनरुत्थान बी आया |
\v 22 जियां आदम च सारे मरदे न, तियां ई मसीह च सारे जिन्दा किते जाणे |
\v 23 पर हर इकी अपणिया-अपणिया बारिया ते ; पेहला फल मसीह, फिरी मसीह दे ओंणे पर तिसदे लोक |
\v 24 इसदे बाद अंत होणा ; तिस बेले तिनी सारी प्रधानता कने सारा अधिकार कने सामर्थ्य दा अंत करिके राज्य जो परमेश्वर पिता दे हथे सौंपी देंणा हे |
\v 25 क्योंकि जालु दीकर सैह अपणे बैरियाँ जो अपणे पैरा थले नि करी दे, तालु दीकर तिसदा राज्य करणा जरूरी हे |
\v 26 सबना ला पछेरी जड़ा दुश्मन खत्म करणा सैह मौत हे |
\v 27 क्योंकि " परमेश्वरे सब कुछ तिसदे पैरां थले करी दितया हे, "पर जालु सैह बोलदा हे की सब कुछ तिसदे अधीन करी दितया हे, तां ऐ गल साफ हे, की जिनी सब कुछ तिसदे अधीन करी दितया हे, सैह अपु अलग रिया |
\v 28 कने जालु सब कुछ तिसदे आधीन होई जाणा, तां पुत्रे अपु बी तिसदे अधीन होई जाणा जिनी सब कुछ तिसदे अधीन करी दीतिया ; ताकि सबना पर परमेश्वर ही सब कुछ हो |
\v 29 नी तां जड़े लोक मरयां ताईं बपतिस्मा लेंदे न, सैह क्या करगे ? अगर मुर्दे जिंदे होंदे नी न ? तां फिरी क्या तिना ताईं बपतिस्मा लेंदे न ?
\v 30 कने असां बी कजो हर बेले खतरे च पियो रेंदे न ?
\v 31 हे भाईयो, मिंजो तिस घमंड दी सोह जड़ा साड़े मसीह यीशु च मैं तुहाड़े बारे च करदा हे, की मैं हर रोज मरदा हे |
\v 32 अगर आदमियां साईं मैं इफिसुस च जंगली जानवरा ने लड़या, तां मिंजो क्या फायदा होया ? अगर मुर्दे जिंदे नी होणे, "तां ओआ, खांदे-पिंदे, क्योंकि कल तां मरी जाणा ई जाणा |"
\v 33 धोखा मत खांदे, "बुरी संगती खरे चरित्र जो बिगाड़ी दिंदी हे |"
\v 34 धर्मे ताईं जागी पोआ, कने पाप मत करा ; क्योंकि कितणे ई ऐसे न जड़े परमेश्वरे जो नी जाणदे, मैं तुहान्जो शरमिंदा करणे ताईं ऐ बोला दा हे |
\s पुनरुत्थान दी शरीर
\p
\v 35 हुण कुनी ऐ बोलणा, "की मुर्दे कियां जिंदे होई पोंणे, कने कुस शरीर सोगी ओंदे न ?"
\v 36 हे बेअकलो, जड़ा कुछ तू रांदा हे, जालु दीकर सैह मरी ना जा तालु दीकर जिन्दा नी होंदा |
\v 37 कने जड़ा तू रांदा हे, ऐ सैह शरीर नी जड़ी पैदा होणे बाली हे, पर सैह निरा दाणा हे, चाये कणका दा, चाये कुसी होरसी अनाजे दा |
\v 38 पर परमेश्वर तिसयो अपणिया इच्छा दे अनुसार शरीर दिंदा हे ; कने हर इकी बीए जो तिसदा अपणा अलग शरीर |
\v 39 सब शरीर इको दे नी न, पर अदमियां दे शरीर होर न, कने जानवरां दे शरीर होर न, पंछियां दे होर न ; मछियां दे होर न |
\v 40 स्वर्गीय शरीर हे, कने पार्थिव शरीर बी हे: पर स्वर्गीय शरीर दा तेज होर हे, कने पार्थिव शरीर दा होर हे |
\v 41 सूरजे दा तेज होर हे, कने चन्द्रमे दा तेज होर हे, कने तारयां दा तेज होर हे, (क्योंकि इको तारे ते दूजे तारे ते तेज च फरक हे) |
\v 42 मुर्दयां दा जिन्दा होणा ऐसा ई हे | शरीर खत्म होणे दिया हालता च राया जांदा हे, कने अविनाशी रुपे जी पोंदा हे |
\v 43 सैह बेजतिया ने राया जांदा हे, कने तेज ने जी उठदा हे ; कमजोरियां सोगी राया जांदा हे, कने सामर्थ्य सोगी जी उठदा हे |
\v 44 स्वाभविक शरीर राई जांदी हे, कने आत्मिक शरीर जी उठदी हे : जड़ की स्वाभविक शरीर हे, तां आत्मिक शरीर बी हे |
\v 45 इयां ई लिखया बी हे, "पेहला आदमी, मतलब की आदम, जिन्दा आदमी बणया " कने आखरी आदम, जीवन दायक आत्मा बणी |
\v 46 पर पेहला आत्मिक नी था, पर स्वाभविक था, इसदे बाद आत्मिक होया |
\v 47 पेहला आदमी धरतिया ते मतलब मीटिया दा था ; दूजा आदमी स्वर्गीय हे |
\v 48 जियां सैह मीटिया दा था तियां ई होर मीटिया दे न ; कने जियां सैह स्वर्गीय हे, तियां होर बी स्वर्गीय न |
\v 49 कने जियां असां तिसदा रूप जड़ा मीटिया दा था धारण कितया हे तियां ई तिस स्वर्गीय दा बी धारण करणा |
\v 50 हे भाइयो, मैं ऐ नी बोलदा हे की मीट कने खून परमेश्वरे दे राज्य दे अधिकारी नी होई सकदे, कने ना विनाशी अविनाशी दा अधिकारी होई सकदा हे |
\v 51 दिखा, मैं तुसां जो इको रहस्य दी गल दसदा हे: की असां तां नी सोणा हे पर सब कुछ बदली जाणा हे |
\v 52 कने ऐ पल भर च, पलक जपकदे ई कने आखरी तुरही जो बजादें ई होणा हे: क्योंकि तुरही बजाई जाणी कने मुर्दे अविनाशी हालता च उठाऐ जाणे, कने असां बदली जाणा |
\v 53 क्योंकि ऐ जरूरी हे, की सैह नाशवान शरीर अविनाशी जो पेहनी ले, कने ऐ मरणहार शरीर अमरता जो पेहनी ले |
\v 54 कने जालु इनी नाशमाने अविनाशी पेहनी लेंणा, कने इना मरणहारा अमरता जो पेहनी लेंणा, तालु सैह जड़ा बचन लिखया हे पूरा होई जाणा, "जय ने मौता जो निगली लिया |
\v 55 हे मौत तेरी जे कतां हे ? हे मौत तेरा डंक कुथू रिया ?"
\v 56 मौत दा डंक पाप हे ; कने पाप दा जोर व्यवस्था हे |
\v 57 पर परमेश्वर दा धन्यबाद हो, जिनी साड़े प्रभु यीशु मसीह दे जरिये सांझो जयबन्त किता हे |
\v 58 तां हे मेरे भाईयों, पक्के कने अटल रिया, कने प्रभु दे कम्मा च सदा बददे जा, क्योंकि ऐ जाणदे न की तुहाड़ी मेहनत प्रभु च बेकार नी हे |
\c 16
\s विश्वासियां ताईं दान
\p
\v 1 हुण तिस चंदे दे बारे च जड़ा पबित्र लोकां ताईं किता जांदा हे, जदिया हुक्म मैं गलातिया दिया कलीसियाँ जो दीतया हे, तियां ई तुसां बी करा |
\v 2 हफ्ते दे पेहले रोजे तुसां चे हर इको अपणिया कमाई दे अनुसार कुछ अपणे बाल रखी लिया करा, ताकि मिंजो ओंणे पर चंदा ना करणा पोऐ |
\v 3 कने जालु मैं ओंगा, तां जिना जो तुसां चांगे तिना जो मैं चिठियां देई करी भेजी दिंगा, की तुहाड़ा दान यरूशलेम पुजाई दे |
\v 4 अगर मेरा जाणा ठिक होया, तां तिना मेरे सोगी जाणा |
\s पौलुस दी यात्रा दा कार्यक्रम
\p
\v 5 कने मैं मकिदुनिया होई करी तुहाड़े बाल ओंणा क्योंकि मिंजो मकिदुनिया होई करी ई जाणा हे |
\v 6 पर होई सकदा हे की मैं तुहाड़े एथू रुकी जां कने सर्दियां तुहाड़े एथू कटे, तां जिस पासे मैं जाणा होंगा, तिस पासे तुसां मिंजो पुजाई ओंन |
\v 7 क्योंकि हुण मैं रस्ते च तुसां ने मिलणा नी चाहंदा ; पर मिंजो आस हे, की अगर प्रभु चा तां मैं कुछ दिन तुहाड़े सोगी रेंणा |
\v 8 पर मैं पेन्तिकुस्त दीकर इफिसुस च रेंणा |
\v 9 क्योंकि मेरे ताईं इको बडा कने जरूरी दरबाजा खुला हे, कने मेरे बिरोधी मते न |
\v 10 अगर तीमुथियुस आई जांगा, तां दिखनयो, की सैह तुहाड़े एथू बिना डरयो रे ; क्योंकि सैह मेरे साईं प्रभु दा कम्म करदा हे |
\v 11 इस ताईं तिसयो कोई बुरा ना समझे, पर तिसयो ठिक ठाक इस पासे पुज्जाई दिनयो, ताकि सैह मेरे बाल आई जा ; क्योंकि मैं तिसदिया नियाला च बैठया की सैह भाईयां सोगी ओऐ |
\v 12 कने मैं अपुल्लोस भाई ने बड़ी बिनती किती हे की तुहाड़े बाल भाईयां सोगी जा : पर तिसदी इस बेले जाणे दी कोई मर्जी नी हे, पर जालु मोका मिलगा, तालु आई जांगा |
\s आखरी आदेश कने अभिवादन
\p
\v 13 जागदे रिया, भरोसे च अटल रिया, पुरुषार्थ करा, कने शक्तिशाली बणा |
\v 14 जड़ा कुछ बी करदे न प्यारे ने करा |
\v 15 हे भाईयो, तुसा क्या स्तिफनास दे घराने जो जाणदे न, की सैह अखया दे पैहले फल न कने पबित्र लोकां दिया सेवा ताईं तेयार रेंदे न |
\v 16 मैं तुसां ने बिणती करदा हे की ऐदयां दे अधीन रिया, बल्कि हर इकी दे जड़े इस कम्म च मेहनती कने सहकर्मी न |
\v 17 कने मैं स्तिफनास कने फूरतूनातुस कने अखईकुस दे ओंणे ने खुश हे, क्योंकि तिना तुहाड़े घाटे जो पूरा करी दीतिया हे |
\v 18 कने तिना मेरिया कने तुहाड़िया आत्मा जो चेन दितया हे, इस ताईं ऐदयां जो मना |
\v 19 आसिया दिया कलीसिया दिया तरफा ते तुसां जो नमस्कार ; अकिबला कने प्रिसका दा कने तिसदे घरे दिया कलीसिया दा तुसां जो प्रभु च बड़ा बडा नमस्कार |
\v 20 सारे भाईयां दा तुसां जो नमस्कार पबित्र चुम्बन ने अपु चे नमस्कार करा |
\v 21 मिंजो अपणे हथा दा लिखया होया नमस्कार अगर कोई प्रभु ने कोई प्रेम नी रखे तां सैह श्रापित हो |
\v 22 साड़ा प्रभु ओंणे बाला हे |
\v 23 प्रभु यीशु मसीह दा अनुग्रेह तुसां पर होंदा रे |
\v 24 मेरा प्यार यीशु मसीह च तुसां सारयां ने रे | आमीन |
