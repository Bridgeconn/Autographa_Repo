\id JHN
\ide UTF-8
\rem Copyright Information: Creative Commons Attribution-ShareAlike 4.0 License
\h यूहन्ना
\toc1 यूहन्ना
\toc2 यूहन्ना
\toc3 यूहन्ना
\mt1 John
\mt1 यूहन्ना
\c 1
\s बचन देहधारी होया
\p
\v 1 आदि च बचन था, कने बचन परमेश्वर सोगी था, कने बचन परमेश्वर था |
\v 2 ऐई आदि च परमेश्वरे सोगी था |
\v 3 सारा कुछ तिसने ई पैदा होया हे कने जड़ा कुछ पैदा होया हे, तिस चे कोई बी चीज तिसदे बिना पैदा नी होईयो हे |
\v 4 तिदे च जिन्दगी थी, कने सैह जिन्दगी आदमियां दी ज्योति थी |
\v 5 कने ज्योति नेहेरे च चमकदी हे ; कने नेहेरे तिसा जो अपनाया नी |
\v 6 इको आदमी परमेश्वरे दिया तरफा ते आया, कने जिसदा ना यूहन्ना था |
\v 7 सैह ज्योति दी गबाई देंणा आया था ताकि ज्योति सब तिसदे जरिये भरोसा करन |
\v 8 सैह अपु तां सैह ज्योति नी था, पर सैह तिसा ज्योति दी गबाई देंणा आया था |
\v 9 सच्ची ज्योति जड़ी हर इको आदमिये  जो लोओ करदी हे, सैह संसार च ओंणेबाली थी |
\v 10 सैह संसार च था, कने संसार तिदे ने पैदा होया हे, कने संसारे तिसयो नी पछेणया |
\v 11 सैह अपणे घरे आया पर तिसयो तिसदे अपणे घरे बालयां नी अपनाया |
\v 12 पर जितनया तिसयो अपनाया, तिनी तिना जो परमेश्वरे दी ओलाद होंणे दा हक दिता, मतलब की सैह जड़े तिसदे नाऐ पर भरोसा रखदे न:
\v 13 सैह ना तां खूने ने, ना शरीरे दिया इच्छा ने, ना आदमिये  दिया इच्छा ने, पर परमेश्वरे ने पैदा होऐ  न |
\v 14 कने बचन देहधारी होया: कने सचाइया कने अनुग्रेह ने भरपूर होई करी साड़े बिच आया, कने असां तिसदी ऐसी महिमा दिखी, जदेई पिता दे इकलोते दी महिमा |
\v 15 यूहन्ना तिसदे बारे च गबाई दिती, कने पुकारी करी बोलया, की ऐ सेई हे, जिसदे बारे च मैं बोलया था, की तिनी मेरे बाद ओणा हे, सैह मिंजो ला बी बदी करी हे क्योंकि सैह मिंजो ते पेहला था |
\v 16 क्योंकि तिसदिया परीपूर्णता ने सांझो सारयां जो मिलया हे मतलब अनुग्रेह पर अनुग्रेह |
\v 17 इस ताईं की व्यवस्था तां मुसा ने दितियो हे, पर अनुग्रेह कने सचाई यीशुऐ ने आई |
\v 18 परमेश्वरे जो कुनी बी कदी नी दिखया हे, सिर्फ इकलोता पुत्रे जड़ा पिता दिया गोदा च हे, तिनी तिसयो प्रगट किता |
\s यूहन्ना बपतिस्मा देंणे बाले दी गबाई
\p
\v 19 यूहन्ना दी गबाई ऐ हे, की जालु यहूदियां यरूशलेमे ते याजकां कने लेवियां जो तिसते ऐ पुछणे ताईं भेजया, "तू कुण हे ?"
\v 20 तालू तां तिनी ऐ मनी लिया, कने मना नी किता, पर मनी लिया की मैं मसीह नी हे |
\v 21 तालु तिना तिसते पुछया, "तां फिरी कुण हे ? क्या तू एलिय्याह हे ?" तिनी बोलया मैं नी हे | "तां तूक्या सैह भविष्यद्वक्ता हे ? तिनी जबाब दिता की, "नि " |
\v 22 तालु तिना तिसते पुछया, "तां फिरी हे कुण तू | ताकि असां अपणे भेजणे बालयां जो जबाब देई सकन | तू अपणे बारे च क्या बोलदा हे ?"
\v 23 तिनी बोलया, "जियां यशायाह भविष्यद्वक्ता बोलया हे, 'की मैं बणे च इको हक पांणे बाले दी अबाज हे की तुसां प्रभुऐ दा रस्ता सीधा करा' |"
\v 24 ऐ फरीसियां दे पासे ते भेजयो थे |
\v 25 तिना तिसते ऐ सबाल पुछया, की अगर तू मसीह नी हे, कने ना एलिल्याह हे, कने ना भविष्यद्वक्ता हे, तां फिरी तू बपतिस्मा कजो दिंदा हे ?
\v 26 यूहन्ना तिना जो जबाब दिता, की मैं तां पांणिऐ ने बपतिस्मा दिंदा हे, पर तुहाड़े बिच इको आदमी खड़ुतया हे, जिसयो तुसां नी जाणदे न |
\v 27 मतलब की मेरे बाद ओंणे बाला हे, मैं तां तिसदे बूटां दे तस्मे खोलणे जोगा बी नी हे |
\v 28 ऐ गल्लां यरदने दे पार बैतनिय्याह च होईंयां, जिथू यूहन्ना बपतिस्मा दिंदा था |
\s परमेश्वरे दा मेमना
\p
\v 29 दूजे रोजे यीशुऐ जो अपणे पासे ओंदे दिखी करी बोलया, "दिखा, ऐ परमेश्वरे दा मेमना हे, जिनी संसारे दे पाप चुकी लेई जाणे न |
\v 30 ऐ सेई हे जिसदे बारे च मैं बोलया था, की इकी आदमिये मेरे पिच्छे ओंणा हे, सैह मिंजो ते बी बडा हे, क्योंकि सैह मिंजो ते बी पेहेले था |
\v 31 कने मैं तिसयो पछेणदा नी था, इस ताईं तां मैं पांणिऐ ने बपतिस्मा दिंदा आया, ताकि सैह इस्राएले पर प्रगट होऐ |"
\v 32 कने यूहन्ने ऐ गबाई दिती, की मैं आत्मा जो कबुतरे साईं अम्बरे ते उतरदे दिखया हे, कने सैह तिस पर रुकी गेई |
\v 33 पर मैं तां तिसयो पछेणदा नी था, पर जिनी मिंजो पांणिऐ ने बपतिस्मा देंणा भेजया, तिनी ई मिंजो ने बोलया, की जिस पर तू आत्मा जो उतरदे कने रुकदे दिखगा ; सेई पबित्र आत्मा ने बपतिस्मा देणेबाला हे |
\v 34 कने मैं दिखया, कने गबाई दिती हे की ऐई परमेश्वरे दा पुत्र हे |
\s यीशुऐ दे पेहले चेले
\p
\v 35 दूजे रोजे फिरी यूहन्ना कने तिसदे दो चेले खड़ुतयो थे |
\v 36 कने यीशु चलया था, तां तिनी तिदे पासे नजर करिके बोलया, "दिखा, ऐ परमेश्वरे दा मेमना हे |"
\v 37 तालु सैह दोनो चेले सुणी करी दोनो यीशुऐ दे पिच्छे चली पे |
\v 38 यीशुऐ पिच्छे मुड़ी करी कने तिना जो पिच्छे ओंदे दिखिकरी तिना ने बोलया, "तुसां कुदिया तोपा च न ? " तिना तिसने बोलया, "हे रब्बी, तू कुथू रेंदा हे ? "
\v 39 तिनी तिना ने बोलया, "चला दिखी लिया |" तालु तिना आईकरी तिसदे रेंणे दी जगा दिखी, कने तिस रोजे सैह सोगी रे ; कने ऐ दसमे घंटे दे लगबग था |
\v 40 तिना दोना चे इको तां शमौन पतरस दा भाई अन्द्रियास था, जड़े यूहन्ना दियां गल्लां सुणी करी तिसदे पिच्छे आयो थे |
\v 41 तिनी पेहेले अपणे सगे भाई शमौन ने मिली करी तिसने बोलया, की सांझो मसीह मिली गिया हे |
\v 42 सैह तिसयो यिशुए बाल लेई आया हे: यीशुऐ तिस पासे नजर करिके बोलया, "तू यूहन्ना दा पुत्र शमौन हे, तिजो पतरस बोलणा हे |
\s फिलिप्पुस कने नतनएल दा सदया जाणा
\p
\v 43 दूजे रोजे यीशु गलील जो चलया, कने फिलिप्पुस ने मिली करी बोलया, "मरे पिच्छे चली पो |"
\v 44 फिलिप्पुस तां अन्द्रियास कने पतरसे दे शेहर बैतसैदा दा रेंणेबाला था |
\v 45 फिलिप्पुसे नतनएल ने मिली करी बोलया, "जिसदा वर्णन मूसे व्यवस्था च कने भविष्यद्वक्तां कितया हे, सैह सांझो मिली गिया हे ; सैह यूसुफे दा पुत्र, यीशु नासरी हे |"
\v 46 नतनएले तिसने बोलया, "क्या कोई खरी चीज बी नासरे ते निकली सकदी हे ? " फिलिप्पुसे तिसने बोलया, "चली करी दिखी ले |"
\v 47 यीशुऐ नतनएल जो अपणे बाल ओंदे दिखी करी तिसदे बारे च बोलया, दिखा, ऐ सची इस्राएली हे: इदे च कोई कपट नी हे |"
\v 48 नतनएले तिसने बोलया, "तू मिंजो कियां जाणदा हे ?" यीशुऐ तिसयो जबाब दिता, फिलिप्पुसे तिजो जालू सदया, तिसते पेहले जालु तू अंजीरे दे रूखे थले था, तालु मैं तिजो दिखया था |"
\v 49 नतनएले तिसयो जबाब दिता, "हे रब्बी, तू परमेश्वरे दा पुत्र हे ; तू इस्राएल दा राजा हे |"
\v 50 यीशुऐ तिसयो जबाब दिता, "मैं तां तिजो ने बोलया, की मैं तिजो अंजीरे दे रूखे थले दिखया, क्या तू तां भरोसा करा दा हे ? तू इसदे बी बड्डे कम्म दिखणे न |"
\v 51 फिरी तिसने बोलया, "मैं तुसां ने सच्च बोलदा हे की तुसां स्वर्गे जो खुलया कने परमेश्वरे दे स्वर्गदूते जो आदमिये  दे पुत्रे उपर उतरदे कने उपरे जांदे दिखणा |"
\c 2
\s गलील दे काना च पेहला हेरानी बाला कम्म
\p
\v 1 फिरी तिजे रोजे गलील दे काना च कुसकी दा ब्याह था, कने यीशुऐ दी माता बी ओथु थी |
\v 2 यीशु कने तिसदे चेले बी तिसी ब्याह च सदया थे |
\v 3 जालु दाखरस घटी गिया, तां यीशुऐ दिया माता तिसने बोलया, "की इना बाल दाखरस नी रिया |"
\v 4 यीशुऐ तिसने बोलया, "हे जनानी तिजो मिंजो ने क्या कम्म ? अजे मेरा टेम नी आया हे |"
\v 5 तिसदिया माता सेवकां ने बोलया, "जड़ा कुछ सैह तुहान्जो बोलगा, सेई करनयो |"
\v 6 ओथु यहूदियां दे शुद्ध करणे दे रिबाजे दे अनुसार पथरे दे छे घड़े रखयो थे, जिना च दो-दो, तिन-तिन मण ओंदा था |
\v 7 यीशुऐ तिना ने बोलया, "घड़यां च पांणी भरी दिया |" तिना घड़यां जो उपरे दीकर भरी दिता |
\v 8 तालु तिनी तिना ने बोलया, "हूंण कडी करी बोटिऐ बाल लेई जा |" कने सैह लेई गे |
\v 9 जालु बोटिऐ सैह पांणी चखया, सैह दाखरस बणी गिया था कने तिसयो नी पता था की सैह कु ला आया हे ; (पर जिना सेवकां पांणी कडया था सैह जाणदे थे), तां बोटिऐ लाड़े जो सदी करी, तिसने बोलया |
\v 10 "हर इको आदमी पेहेले सबना ला खरा दाख रस दिंदा हे, कने जालु लोक तिसयो पी बोंदे न, तालु तिसते घट स्वादे बाला दिंदा हे ; पर तू सबना ते खरा दाख रस हले दीकर रखया हे |"
\v 11 यीशुऐ गलील दे काना च अपणा ऐ पेहला निशाण दसी करी अपणी महिमा दसी कने तिसदे चेलयां तिस पर भरोसा किता |
\v 12 इसदे बाद सैह कने तिसदी माता, तिसदे भाई, तिसदे चेले, कफरनहूम जो गे कने तिथू थोड़े दिन रे |
\s मंदरे दे व्यपारियाँ दा कडणा
\p
\v 13 यहूदियां दा फसह दा त्योहारे नेड़े था, कने यीशु यरूशलेम जो गिया |
\v 14 कने तिनी मंदरे च दांद, कने भेडां, कने कबूतरां जो बेचणे बालयां जो बैठया दिखया |
\v 15 तालु तिनी रसियां जो कोड़ा बणाई करी, सारियां भेडां कने दांदा जो मंदरे ला कडी दिता, कने सर्राफा दे पेसे खलारी दिते, कने पिढ़ां जो पुठा सूटी दिता,
\v 16 कने कबूतरां बेचणे बालयां ने बोलया, "इना जो ऐथू ला लेई जा | मेरे पिता दे घरे जो व्यापारे दा घर मत बणा |"
\v 17 तां तिसदे चेलयां जो याद आया की लिखया हे, "तेरे घरे दी धुना मिंजो खाई जाणा |"
\v 18 इस पर यहूदियां तिसने बोलया, "तू जे ऐ करा दा हे तां सांझो कुण दिया निशाण दसदा हे ?"
\v 19 यीशुऐ तिना जो जबाब दिता, "इसी मंदरे जो तोड़ी दीया, कने मैं इसयो तिना रोजां च बणाई दिंगा |"
\v 20 यहूदियां बोलया, "इस मंदरे जो बणाणे जो छयाली साल लगयो न, कने तू क्या इसयो तिना रोजां च खरेड़ी दिंगा ?"
\v 21 पर तिनी अपणे शरीरे दे मंदरे दे बारे च बोलया था |
\v 22 जालु सैह मरी करी जिंदा होया था तालु तिसदे चेलयां जो याद आया था की तिनी ऐ बोलया था ; कने पबित्र शास्त्र कने सैह बचन जड़ा यीशुऐ बोलया था, तिसदा भरोसा किता |
\s यीशु आदमियां दे मना जो जाणदा हे
\p
\v 23 जालु सैह यरूशलेम च फसह दे त्योहारे च था, तां मतयां तिना निशाणा जो जड़े सैह दसदा था दिखी करी भरोसा किता |
\v 24 पर यीशुऐ अपणे आ पे जो तिना दे भरोसे नी छडया, क्योंकि सैह सारयां जो जाणदा था,
\v 25 कने तिसयो प्रयोजन नी था की आदमिये दे बारे च गबाई दे, क्योंकि सैह अपु जाणदा था की आदमिये  दे मने च क्या हे ?
\c 3
\s यीशु कने निकुदेमुस
\p
\v 1 फरीसियां चे नीकुदेमुस नाऐ दा इको आदमी था, जड़ा यहूदियां दा सरदार था |
\v 2 तिनी राती यीशुऐ बाल आई करी तिसने बोलया, "हे रब्बी, असां जाणदे न, की तू परमेश्वरे दिया तरफा ला गुरु बणी करी आया हे, क्योंकि कोई बी इना निशाणा जो जड़े तू दसदा हे, अगर परमेश्वर दा साथ ना हो तां नी दसी सकदा हे |"
\v 3 यीशुऐ तिसयो जबाब दिता, "मैं तिजो ने सच्च-सच्च बोलदा हे, अगर कोई नोऐ सिरे ला नी जम्मे तां सैह परमेश्वरे दा राज्य नी दिखी सकदा हे |"
\v 4 निकुदेमुसे तिसने बोलया, "आदमी जालु बुडा होई जांदा हे तां सैह कियां जन्म लेई सकदा हे ? क्या सैह अपणिया माता दे पेटे च दुज्जी बरी जाई करी जन्म लेई सकदा हे ?"
\v 5 यीशुऐ जबाब दिता, "मैं तिजो ने सच्च बोलदा हे, जालु दीकर कोई आदमी पांणिऐ कने आत्मा ने नी पैदा होऐ तालु दीकर सैह परमेश्वरे दे राज्य च प्रवेश नी करी सकदा हे |
\v 6 क्योंकि जड़ा शरीरे ने जमया हे सैह शरीर हे ; कने जड़ा आत्मा ने जमया हे सैह आत्मा हे |
\v 7 हेरान मत हो, की मैं तिजो ने बोलया, 'तिजो दोबारा ते पैदा होणा जरूरी हे |'
\v 8 हवा जिस पासे चांहदी हे तिस पासे चलदी हे, कने तू तिसदी अबाज सुणदा हे, पर ऐ पता नी की सैह कुथू ला ओंदी हे कने कुस पासे चली जांदी हे ? जड़ा कोई आत्मा ने जमया हे सैह ऐदिया ई हे |
\v 9 नीकुदेमुसे तिसयो जबाब दिता, "क्या ऐ गल्लां होई सकदियां न ?"
\v 10 ऐ सुणी करी यीशुऐ तिसने बोलया, "तू इस्राएलियां दा गुरु होइकरी बी इना गल्लां जो नी समझा दा हे ?
\v 11 मैं तिजो ने सच्च-सच्च बोलदा हे की सांझो जड़ा पता हे, सैह बोलदे न, कने जिसयो असां दिखदे न तिसदी गबाई दिंदे न, कने तुसां साड़ी गबाई मनदे नी न |
\v 12 जालु मैं तुसां ने धरतिया दियां गल्लां बोलियां, तां तुसां भरोसा नी किता, अगर मैं तुसां ने स्वर्गे दियां गल्लां बोलें, तां क्या तुसां भरोसा करगे ?
\v 13 कोई स्वर्गे पर नी चढ़या, बस से ई जड़ा स्वर्गे ला उतरया हे, मतलब की आदमिये  दा पुत्र जड़ा स्वर्गे च हे |
\v 14 कने जियां मूसे बंणे च कीड़े जो उपर चढ़ाया, तियां ई जरूरी हे की आदमिये  दे पुत्रे जो बी उपर चड़ाया जाऐ |
\v 15 ताकि जड़ा कोई भरोसा करे तिस च तिसयो अनन्त जिन्दगी मिल्ले |
\v 16 "क्योंकि परमेश्वरे संसारे ने ऐसा प्यार रख्या हे की तिनी अपणा इकलोता पुत्र देई ता, ताकि जड़ा कोई तिस पर भरोसा करे, तिसदा नाश ना होऐ, पर अनन्त जिन्दगी मिल्ले |
\v 17 परमेश्वरे अपणे पुत्रे जो इस ताईं नी भेजया हे, की संसारे पर सजा देंणे दा हुक्म दे पर सैह इस ताईं भेजया की तिस ने संसारे दा उद्धार होऐ |
\v 18 जड़ा तिस पर भरोसा करदा हे, तिस पर सजा दा हुक्म नी होंदा, पर जड़े तिस पर भरोसा नी करदे न, सैह दोषी न क्योंकि तिनी परमेश्वरे दे इकलोते पुत्रे दे नाऐ पर भरोसा नी किता |
\v 19 कने सजा दे हुक्मे देंणे दी बजा ऐ की ज्योति संसारे च आई हे, कने लोकां नेहेरे ने जादा प्यारा किता क्योंकि तिना दे कम्म बुरे थे |
\v 20 क्योंकि जड़ा कोई बुराई करदा हे, सैह ज्योतिया ने बैर रखदा हे, कने ज्योतिया दे नेड़े नी ओंदा हे, इयां ना हो कि तिसदे कम्मा पर दोष लगन |
\v 21 पर जड़ा सचाइया पर चलदा हे सैह ज्योतिया दे नेड़े ओंदा हे, ताकि तिसदे कम्म प्रगट होन की सैह परमेश्वरे दीया तरफा ला होयो न |"
\s यीशु दे बारे च यूहन्ना दी गबाई
\p
\v 22 इसदे बाद यीशु कने तिसदे चेले यहूदिया देशे च आये ; कने सैह ओथु तिना सोगी रेई करी बपतिस्मा देंणा लग्गा |
\v 23 कने यूहन्ना बी शालेम दे नेड़े ऐनोन च बपतिस्मा दिंदा था | क्योंकि ओथु मता पांणी था, कने लोक आई करी बपतिस्मा लेंदे थे |
\v 24 क्योंकि यूहन्ना तालू दीकर जेला च नी पाया था |
\v 25 ओथु यूहन्ना दे चेलयां दा कुसकी यहूदिये सोगी शुद्धी दे बारे च बेहस होई |
\v 26 कने तिना यूहन्ना बाल आई करी तिसने बोलया, "हे रब्बी, जड़ा आदमी यरदने दे पार तेरे सोगी था, जिसदी तू गबाई दितियो हे ; दिख, सैह बपतिस्मा दिंदा हे, कने सब तिस बाल ओंदे न |"
\v 27 यूहन्ने जबाब दिता जालु दीकर आदमिये  जो स्वर्गे ला ना दितया जाऐ तालु दीकर तिसयो कुछ नी मिल्ली सकदा |
\v 28 तुसां तां अपु ई मेरे गबाह न, की मैं बोलया, 'मैं मसीह नी हे, पर तिसदे अंगे भेजया हे |'
\v 29 जिसदी लाड़ी हे, सेई लाड़ा हे: पर लाड़े दा दोस्त जड़ा खड़ा होई करी तिसदी सुणदा हे, लाड़े दियां गल्लां ने बड़ा खुश होंदा हे ; हुण मेरी ऐ ख़ुशी पुरी होई हे |
\v 30 जरूरी हे की सैह बद्दे कने मैं घंटे |
\v 31 "जड़ा उपरे ला ओंदा हे सैह सबना ला बडा हे, जड़ा धरतिया ला ओंदा हे सैह धरतिया दा हे ; कने धरती दियां गल्लां करदा हे: जड़ा स्वर्गे ला ओंदा हे, सैह सबना ते उपर हे |
\v 32 जड़ा कुछ तिनी दिखया, कने सुणाया हे, तिसदी गबाई दिंदा हे ; पर कोई नी तिसदी गबाई मनदा हे |
\v 33 जिनी तिसदी गबाई मनी लेई तिनी इसा गल्ला पर छाप देई दिती की परमेश्वर सच्चा हे |
\v 34 क्योंकि जिसयो परमेश्वरे भेजया हे सैह परमेश्वरे दियां गल्लां करदा हे क्योंकि सैह आत्मा नापी-नापी करी नी दिंदा हे |
\v 35 पिता पुत्रे ने प्यार करदा हे, कने तिनी सारियां चिजा तिसदे हथां च दितियां न |
\v 36 जड़ा पुत्रे पर भरोसा रखदा हे, अनन्त जिन्दगी तिसदी हे ; पर जड़ा पुत्रे जो नी मनदा हे, तिनी जिन्दगी जो नी दिखणा, पर परमेश्वरे दा गुस्सा तिस पर रेंदा हे |"
\c 4
\s यीशु कने सामरी जनानी
\p
\v 1 फिरी जालु यीशुऐ जो पता लग्गा की फरीसियां सुणाया हे की यीशु युहन्ना ला जादा चेले बणांदा कने बपतिस्मा दिंदा हे |
\v 2 (यीशु अपु नी पर तिसदे चेले बपतिस्मा दिंदे थे),
\v 3 तालु सैह यहूदियां जो छडिकरी फिरी गलीले जो चली गिया,
\v 4 कने तिसयो सामरियां ते होईकरी जाणा जरूरी था |
\v 5 ताईं तां सैह खूखार नाऐ दे सामरिया दे इको शेहरे दीकर आया, जड़ा तिसा जमिना दे बखे हे जड़ी याकूबे अपणे पुत्र युसफे जो दिता था |
\v 6 कने याकूबे दा खु बी ओथु ई था, कने यीशु रस्ते च थकी करी तिस खुऐ पर इयां ई बेई गिया | कने ऐ गल लगबग छेमे घंटे च होई |
\v 7 इतणे च इको सामरी जनानी पांणी भरना आई | यीशुऐ तिसा जो बोलया की, "मिंजो पांणी प्या |"
\v 8 क्योंकि तिसदे चेले तां शेहरे च रोटि खरीदणा गियो थे |
\v 9 इना सामरी जनानिया तिसने बोलया, ''तू यहूदी होई करी सामरी जनानियां ला पांणी कजो मंगा दा हे ? " (क्योंकि यहूदी सामरियां सोगी कुछ बी रिश्ता नी रखदे) |
\v 10 यीशुऐ जबाब दिता, "अगर परमेश्वरे दे वरदाने जो जाणदी, कने ऐ बी जाणदी की सैह कुण हे जड़ा तिजो ने बोला दे हे, 'मिंजो पांणी पिया, 'तां तू तिसते मंगदी, कने सैह तिजो जिन्दगिया दा पांणी दिंदा |"
\v 11 जनानिया तिसने बोलया, ''हे प्रभु, तेरे बाल पांणिऐ भरने ताईं तां कुछ हे बी नी हे, कने खु तां बड़ा डुगा हे ; तां सैह फिरी सैह जिन्दगिया दा पांणी तेरे बाल कु दा आया ?
\v 12 क्या तू साड़े पिता याकुबे ला बडा हे, जिनी सांझो ऐ खु दिता ; कने अपु अपणे बचयां कने अपणे डंगरां समेत इस खुऐ चे पीता ?''
\v 13 यीशुऐ तिसा जो जबाब दिता, "जड़ा कोई इस पांणिऐ जो पिंगा तिसयो फिरी त्रे लगी पोंणी,
\v 14 पर जड़ा कोई तिस पांणिऐ जो पिंगा जड़ा मैं तिसयो देणा, तां तिनी फिरी अंनत काल दीकर कदी त्रिणा नी होणा ; जड़ा पांणी मैं तिसयो दिंगा, सैह तिदे च इको सोता बणी जाणा कने तिनी सोते अनन्त जिन्दगियां ताईं उमड़दा रेंणा |"
\v 15 तिना जनानिया तिसने बोलया, "हे प्रभु, सैह पांणी मिंजो दे ताकि मिंजो त्रे ना लग्गे कने ना पांणी भरणे ताईं इतणी दुरे जो ओऐ |"
\v 16 यीशुऐ तिसा जो बोलया, "जा, अपणे घरे बाले जो ऐथू सदी लेई ओ |"
\v 17 जनानिया जबाब दिता, "मेरा घरे बाले नी हे |" यीशुऐ तिसा ने बोलया, "तू ठिक बोलदी हे, 'की मेरा घरे बाला नी हे |'
\v 18 क्योंकि तू पंज घरे बाले करी बेठिइयो हे, कने हुण तू जिसदे बाल हे से बी तेरा घरे बाला नी हे ; ऐ तू सच्च बोलया हे |"
\v 19 जनानिया तिसने बोलया, "मिंजो लगदा हे तू भविष्यद्वक्ता हे |
\v 20 साड़े बाप दादयां इसी पाहेड़े पर भजन कितया हे, कने तुसां बोलदे न की सैह जगा जिथू भजन करणा चाईदा सैह यरूशलेम च हे |"
\v 21 यीशुऐ तिसा ने बोलया, "हे जनानिये, मेरिया गल्लां पर भरोसा कर की सैह टेम ओंणा हे ना तां तुसां इसी पाहेड़े पर पिता दा भजन करणा हे ना तां यरूशलेम च |
\v 22 तुसां जिसयो नी जाणदे न, तिसदा भजन करदे न ; कने असां जिसयो जाणदे न तिसदा भजन करदे न ; क्योंकि उद्धार यहूदियां चे ई होंणा हे |
\v 23 पर सैह टाईम ओंणा हे, मतलब अजे बी हे, जिदे च सच्चे भक्तां पिता दा भजन आत्मा कने सचाइया ने करणा हे, क्योंकि पिता अपणे ताईं ऐदे ही भजन करणे बालयां जो तोपदा हे |
\v 24 परमेश्वर आत्मा हे, कने जरूरी हे की तिसदा भजन करणे बाले आत्मा कने सचाइया ने भजन करन |"
\v 25 जनानिया तिसने बोलया, "मैं जाणदी हे की मसीह जिसयो ख्रिस्तुस बोलदे न, ओंणेबाला हे ; जालु तिनी ओणा हे, तां तिनी सांझो सारियां गल्लां दसी देणियां न |"
\v 26 यीशुऐ तिसा ने बोलया, "मैं जड़ा तिजो ने बोला दा हे, सेई हे |"
\s चेलयां दी बापसी
\p
\v 27 इतणे च तिसदे चेले आई गे, कने हेरान होणा लग्गे की सैह जनानिया ने गल्लां करा दा हे ; पर तमी कुनी नी पुछया, "तू क्या चाहंदा हे ? " कने कजो इसा ने गल्लां करा दा हे ?"
\v 28 तालु सैह अपणा घड़ा छडी करी शेहरे जो चली गेई, कने लोंका ने बोलणा लग्गी,
\v 29 "ओआ, इको आदमिये  जो दिखा, जिनी सब कुछ दसी दिता जड़ा मैं कितया | कुथी ऐई तां मसीह नी हे ?"
\v 30 तालु सैह शेहरे ते निकली करी तिसदे बाल ओंणा लग्गे |
\v 31 इतणे च तिसदे चेले आईकरी तिसने बिणती करणा लग्गे, "हे रब्बी, कुछ खाई ले |"
\v 32 पर तिनी तिना ने बोलया, "मेरे बाल खांणे ताईं ऐसा खांणा हे जिसयो तुसां नी जाणदे न |"
\v 33 तालु चेलयां अपु चे बोलया, "क्या कुनी इसदे ताईं खांणे जो लांदया हे ?"
\v 34 यीशुऐ तिना ने बोलया, "मेरा खांणा ऐ हे की मैं अपणे भेजणे बाले दिया इच्छा ने चले कने तिसदा कम्म पूरा करें |
\v 35 क्या तुसां नी बोलदे, बडाई होंणे जो अजे चार मिहने पियो न ?' दिखा, मैं तुसां ने बोलदा हे, अपणियां नजरां चुकी करी खेतरां पासे दिखा, सैह बडणे ताईं पकी गियो न |
\v 36 कने बडणे बाले जो मजदूरी मिलदी हे, कने अनन्त जिन्दगियां ताईं फल बटोलदा हे, ताकि रांणे बाला कने बडणे बाला दोनो मिली करी खुश होन |
\v 37 क्योंकि इसा गल्लां पर ऐ कहावत ठिक बोंदी हे: 'रांणे बाला कोई होर हे कने बडणे बाला कोई होर हे |'
\v 38 मैं तुहान्जो तिस खेतरे जो बडणे ताईं भेजया जिस च तुसां मेहनत नी कितियो: होरनी मेंहनत कितियो हे कने तुसां तिना दिया मेंहनता दे फले दे हिस्से दार बणी गे |"
\s सामरियां दा भरोसा करणा
\p
\v 39 कने तिस शेहरे दे मतयां सामरियां तिसा जनानिया दे बोलणे ने यीशुऐ पर भरोसा किता ; जिना ऐ गबाई दिती थी, की तिनी सब कुछ दसी दिता, जड़ा मैं कितया हे |
\v 40 जालु से सामरी तिसदे बाल आये, तां तिसने बिनती करणा लग्गे की साड़े ऐथू रे | तां सैह ओथु दो रोज रिया |
\v 41 कने तिसदे बचना दिया बजा ने मतयां भरोसा किता |
\v 42 कने तिना जनानिया बोलया, 'हुण असां तेरे बोलणे ने ई भरोसा नी करदे न, क्योंकि असां अपु ही सुणी लिया, कने असां जाणदे न की ऐई सच्ची दा संसारे दा उद्धार करणे बाला हे |"
\v 43 फिरी सैह तिना दो रोजां बाद सैह तिथू ते निकली करी गलील जो गिया |
\v 44 क्योंकि यीशुऐ अपु ही बोलया था की भविष्यद्वक्ता दा अपणे देशे च आदर नी होंदा हे |
\v 45 जालु सैह गलील गिया, तां गलीली खुशिया ने तिसने मिल्ले ; क्योंकि जितणे बी कम्म तिनी यरूशलेम च त्योहारे बेले कितयो थे, तिना सारयां कम्मा जो दिखया था, क्योंकि सैह बी त्योहारे जो गियो थे |
\s राजकर्मचारिये दे पुत्रे जो ठिक करणा
\p
\v 46 तालु सैह फिरी गलील दे काना च आया, जिथू तिनी पांणिऐ जो दाखरस बणाया था | ओथु राजे दा इको सेवक था जिसदा पुत्र कफरनहूम च बीमार था |
\v 47 सैह ऐ सुणी करी की यीशु यहूदिया दे गलील च आया हे, तिसदे बाल गिया कने तिसने बिनती करणा लग्गा की चली करी मेरे पुत्रे जो ठिक करी दे: क्योंकि सैह मरणे बाला था |
\v 48 यीशुऐ तिसयो बोलया, ''जालु दीकर तुसां निशाण कने अनोखे कम्म नी दिखगे तालु दीकर तुसां कदी बी भरोसा नी करणा |"
\v 49 राजे दे सेव्के तिसने बोलया, "हे प्रभु, मेरे जागते दी मौत होणे ला पेहले चल |"
\v 50 यीशुऐ तिसयो बोलया, "जा तेरा जागत जिन्दा हे |" तिनी आदमिये  यीशुऐ दी गल मन्नी कने चली गिया |
\v 51 सैह रस्ते च ई चलया था, की तिसदे सेवक तिस बाल आई रे कने बोलणा लग्गे, "तेरा जागत जिन्दा हे |"
\v 52 तिनी तिना ते पुछया, की कुस बेले सैह खरा होणा लग्गा ? तिना तिसने बोलया, "कल सतमें घंटे च तिसदा भुखार उतरी गिया |"
\v 53 तालु सैह समझी गिया की ऐ तिस बेले ई होया हे ठिक जालू यीशुऐ तिसने बोलया, "तेरा जागत जिन्दा हे, "कने तिनी कने तिसदे सारे घरे बालयां तिस पर भरोसा किता |
\v 54 ऐ दूजा निशाण था जड़ा यीशुऐ यहूदिया ला गलील च आईकरी दसया |
\c 5
\s ठतियाँ सालां दे मरिजे जो ठिक करणा
\p
\v 1 इना गल्लां दे बाद यहूदियां दा इको त्योहार होया, कने यीशु यरूशलेम जो गिया |
\v 2 यरूशलेम च भेडां दे फाटके बखे इको कुण्ड हे जिसयो इब्रानी भाषा च बैतहसदा बोलदे न, कने तिसदे पंज ओसारे न |
\v 3 तिना च मते बीमार, अन्ने, लंगड़े कने सुकयो अंगा बाले (पांणिऐ हिलणे दिया आ सा च) बेई रेंदे थे |
\v 4 क्योंकि नियुक्तिया बेले परमेश्वरे दे स्वर्गदूत कुण्डे पर उतरी करी पांणिऐ जो हिलादें थे: पांणी हिलांदे ई जड़ा कोई पेहेले उतरदा था सैह ठिक होई जांदा था चाऐ तिसदी कोई बी बिमारी हो |
\v 5 ओथु इको आदमी था, सैह ठतियां सालां ते बीमारिया च था |
\v 6 यीशुऐ तिसयो पिया दिखी करी कने जाणी करी की ऐ इसा हालता च बड़े रोजां ला हे, तिसते पुछया, "क्या तू ठिक होणा चादां हे ?"
\v 7 तिनी बिमारे जबाब दिता, "हे प्रभु, मेरे बाल कोई आदमी नी हे, की जालु पांणी हिले, तालू मिंजो कुंडे च उतारे ; मेरे पुजदे-पुजदे कोई होर मेरला पेहेले उतरी जांदा हे |"
\v 8 यीशुऐ तिसने बोलया, "उठ, अपणे मंझे जो चुकी करी
\v 9 सैह आदमी जट ठिक होई गिया, कने अपणे मंझे जो चुकी करी चलणा फिरणा लग्गी पिया |
\v 10 सैह सब्ते दा दिन था | इस ताईं यहूदी तिसने जड़ा ठिक होया था, बोलणा लग्गे, "अज तां सब्ते दा दिन हे, तिजो पन्द चुकणा ठिक नी |"
\v 11 तिनी तिना जो जबाब दिता, "जिनी मिंजो ठिक किता हे तिनी मिंजो बोलया हे, अपणिया पन्दी चुकी करी चल फिर |"
\v 12 तिना तिसते पुछया, "सैह कुण आदमी हे जिनी तिजो ऐ बोलया, 'पन्द चुक कने चल फिर' ?"
\v 13 पर जड़ा ठिक होई गिया था, सैह नी जाणदा था की सैह कुण हे ; क्योंकि तिसा जगा पर भीड़ होंणे दिया बजा ने यीशु ओथु ते चली गिया था |
\v 14 इना गल्लां बाद सैह यीशुऐ जो मंदरे च मिला, तालु तिनी तिसने बोलया, "दिख, तू तां ठिक होई गिया हे ; हुण दोबारा पाप मत करदा, इयां ना हो की इसला बी बडी मुसिबत तिजो पर आई जा |"
\v 15 तिनी आदमिये  जाई करी यहूदियां ने बोली दिता की जिनी मिंजो ठिक कितया हे सैह यीशु हे |
\v 16 इसा बजा ने यहूदी यीशुऐ जो सताणां लग्गे, क्योंकि सैह ऐसे-ऐसे कम्म सब्ते दे रोजे करदा था |
\v 17 इसा गल्लां पर यीशुऐ तिना ने बोलया, ''मेरा पिता हले दीकर कम्म करदा हे, कने मैं बी कम्म करदा हे |"
\v 18 इसा बजा ने यहूदी तिसयो होर बी जादा मारणे दी कोसिस करणा लग्गे, की सैह सिर्फ ऐई नी की सब्ते दे दिने दे रिबाजे जो तोड़ा दा, पर सैह परमेश्वरे जो बी अपणा पिता बोली करी, अपणे आपे जो परमेश्वर दे बराबर बोला दा था |
\s पुत्रे दा अधिकार
\p
\v 19 इसी पर यीशुऐ तिना ने बोलया, मैं तुसां ने सच्च-सच्च बोलदा हे, पुत्र अपु ते कुछ नी करी सकदा हे, सिर्फ सेइ जड़ा सैह पिता जो करदे दिखदा हे, क्योंकि जिना-जिना कम्मा जो सैह करदा हे तिना जो पुत्र बी तियां ई करदा हे |
\v 20 क्योंकि पिता पुत्रे ने प्यार करदा हे कने जड़े-जड़े कम्म सैह अपु करदा हे, सैह सारे तिसयो दसदा हे ; कने तिनी इना ला बी बड्डे कम्म तिसयो दसणे न, ताकि तुसां हेरान होन |
\v 21 क्योंकि जियां मेरा पिता मरयां जो उठांदा कने जिन्दा करदा हे, तियां ई पुत्र बी जिना जो चाहंदा हे तिना जो जिन्दा करदा हे |
\v 22 पिता कुसी दा बी न्याय नी करदा हे, पर न्याय करणे दा सारा कम्म पुत्रे जो देई दितया हे,
\v 23 इस ताईं जियां सारे लोक पिता दा आदर करदे न तियां ई पुत्रे दा बी आदर करन: जड़ा पुत्रे दा आदर नी करदा, सैह पिता दा आदर बी नी करदा हे जिनी तिसयो भेजया हे |
\v 24 मैं तुसां ने सच्च-सच्च बोलदा हे, जड़ा मेरा बचन सुणी करी मेरे भेजणे बाले पर भरोसा करदा हे, अनन्त जिन्दगी तिसदी हे, कने तिस पर सजा दा हुक्म नी होंदा हे पर सैह तां मौत ते पार होई करी जिन्दगिया च प्रवेश करी गिया हे |
\v 25 "मैं तुसां ने सच्च-सच्च बोलदा हे, सैह टाईम ओणा हे, कने हुण हे, जिदे च मरयां परमेश्वरे दे पुत्रे दा बचन सुणना, कने जड़े सुणगे सैह जींगे |
\v 26 क्योंकि जियां पिता अपणे आपे च जिन्दगी रखदा हे, तियां ई तिनी अपणे पुत्रे जो बी अधिकार दितया हे की सैह अपणे आपे च जिन्दगी रखे ;
\v 27 कने तिसयो न्याय करणे दा बी आधिकार दितया हे, इस ताईं की सैह आदमिये  दा पुत्र हे |
\v 28 इसने हेरान मत होआ, क्योंकि सैह टेम ओंणा हे, की जितणे बी कबरां च न, तिना तिसदे बचन सुणी करी निकलणा हे |
\v 29 जिना भलाई कितियो हे तिना जिन्दगिया दे पुनरुत्थान ताईं जिंदे होई जाणा कने जिना बुराई कितियो हे तिना सजा दे पुनरुत्थान ताईं जिदे होई जाणा |
\s यीशु दे बारे च गबाई
\p
\v 30 "मैं अपणे आपे ला कुछ नी करी सकदा ; जदिया सुणदा हे, तदिया ई न्याय करदा मैं, कने मेरा न्याय सच्चा हे ; क्योंकि मैं अपणी मरजी नी, पर अपणे भेजणे बाले दी मर्जी चाहंदा हे |
\v 31 अगर मैं अपु ई अपणी गबाई दें, तां मेरी गबाई सच्ची नी हे |
\v 32 इको होर हे जड़ा मेरी गबाई दिंदा हे, कने मैं जाणदा हे की मेरी जड़ी सैह गबाई दिंदा हे, सैह सच्ची हे |
\v 33 तुसां यूहन्ना ते पुछया कने तिनी सचाइया दी गबाई दितियो हे |
\v 34 पर मैं अपणे बारे च अदमियां दी गबाई नी चाहंदा हे ; तमी मैं ऐ गल्लां इस ताईं बोला दा हे, की तुहाड़ा उद्धार होऐ |
\v 35 सैह जड़ा जलदा कने चमकदा होया दिय्या था ; कने तुहान्जो थोड़िया देरा ताईं तिसदिया लोई च, मगन होणा खरा लग्गा |
\v 36 पर मेरे बाल जड़ी गबाई हे सैह यूहन्ना ला बी बडी हे: क्योंकि जड़ा कम्म पिता मिंजो पूरा करणे ताईं दितया हे मतलब की ऐई कम्म जड़ा मैं करदा हे, सैह मेरे गबाह न, की पिता मिंजो भेजया हे |
\v 37 कने पिता जिनी मिंजो भेजया हे, तिना ई मेरी गबाई दितियो हे: तुसां ना तां तिसदी कदी अबाज सुणी, कने ना तिसदा रूप दिखया हे ;
\v 38 कने तिसदे बचना जो मने च टिकाई करी नी रखदे, क्योंकि जिसयो तिनी भेजया हे तुसां तिसदा भरोसा नी करदे |
\v 39 तुसां पबित्र शास्त्रां च तोपदे न, क्योंकि तुसां समझदे न की तिना ने अनन्त जिन्दगी मिलदी हे, कने ऐ सेई हे, जड़ा मेरी गबाई दिंदा हे ;
\v 40 फिरी बी तुसां जिन्दगी पांणे ताईं मेरे बाल नी ओंणा चांहदे न |
\v 41 मैं आदमिया ला आदर नी चाहंदा हे |
\v 42 पर मैं तुसां जो जाणदा हे की तुसां च परमेश्वरे दा प्यार नी हे |
\v 43 मैं अपणे पिता दे नाऐ ने आया हे, कने तुसां मिंजो नी मनदे न, अगर कोई होर अपणे ई नाऐ ने ओऐ, तां तिसयो मनी लेंदे न |
\v 44 तुसां जड़े इकी दूजे ला आदर चांहदे न कने सैह आदर सिर्फ परमेश्वरे ने मिलणा हे, तिसयो नी चांहदे न, तुसां कियां भरोसा करी सकदे न ?
\v 45 ऐ मत समझा, की मैं पिता दे सामणे दोष लगा दा हे: तुसां पर दोष लगाणे बाला तां हे, मतलब की मूसा जिसदे पर तुसां भरोसा रखया हे |
\v 46 क्योंकि अगर तुसां मुसा दा भरोसा करदे, तां मेरी बी भरोसा करदे, इस ताईं की तिनी बी मेरे बारे च लिखया हे |
\v 47 पर अगर तुसां तिसदियां लिखियां गल्लां दा भरोसा नी करदे, तां मेरियां गल्लां पर कियां भरोसा करणा |"
\c 6
\s पंज ह्झार मर्दां जो रोटि खुआंणा
\p
\v 1 इना गल्लां दे बाद यीशु गलीले दी झिला च मतलब की तिबीरियासे दिया झिला बखे गिया |
\v 2 कने बड़े भरी भीड़ तिसदे पिच्छे चली पेई क्योंकि जड़े अनोखे कम्म सैह बिमारां पर दसदा था सैह तिना जो दिखदे थे |
\v 3 तालु यीशु पहाड़े पर चड़ीकरी अपणयां चेलयां सोगी ओथु बैठा |
\v 4 कने यहूदियां दे फसह दा त्योहारे नेड़े ई था |
\v 5 तालु यीशुऐ नजरा चुकी करी मती भरी भिड़ा जो अपणे बाल ओंदे दिखया, कने फिलिप्पुस ने बोलया, "असां इना जो खांणे ताईं रोटि कतां ते खरदी लोंणी ?"
\v 6 पर तिनी ऐ गल तिसयो परखणे ताईं बोली ; क्योंकि सैह अपु जाणदा था की मैं क्या करणा हे |
\v 7 फिलिप्पुसे तिसयो जबाब दिता, "दो सो दिनारां दी रोटि तिना ताईं इतणी बी नी होंणी की तिना चे हर इकी जणे जो थोड़ी-थोड़ी मिल्ली जा |"
\v 8 तिसदे चेलयां चे शमौन पतरस दे भाई अन्द्रियासे तिसने बोलया,
\v 9 "ऐथू इको जागत हे जिदे बाल जव दियां पंज रोटियां न कने दो मछियां न, पर इतणे लोंका ताईं सैह क्या न |"
\v 10 यीशुऐ बोलया, "लोकां जो बठाई दिया |" तिसा जगा पर मता घा था: तालु सैह लोक बैठी गे, कने सैह गिणतिया च लगबग पंज हझार थे |
\v 11 तालु यीशुऐ रोटियां लियां, कने धन्यबाद करिके तिना जो बंडी दितियां: कने तियां ई मछियां जो बी जितणियां सैह चांहदे थे बंडी दितियां |
\v 12 जालु सैह खाई करी रजी गे तां तिनी अपणे चेलयां ने बोलया, "बचयां टुकड़यां चुकी लिया, ताकि कुछ बर्बाद ना होऐ |"
\v 13 सैह तिना बटोले, कने सैह पंज रोटियां दे टुकड़े जड़े खांणे बालयां ला बची गियो थे तिना ने बाहरा टोकरियाँ भरियां |
\v 14 तालु जड़ा अनोखा कम्म तिनी करी के दसया तिसयो दिखी करी लोक बोलणा लग्गे ; की सैह भविष्यद्वक्ता जड़ा संसारे च ओंणे बाला था सैह पका ऐई हे |
\v 15 यीशु ऐ जाणी करी की लोक मिंजो राजा बणाणे ताईं आई करी पकड़ना चांहदे न, फिरी पहाड़े पर किला ई चली गिया |
\s यीशुऐ दा पांणिऐ पर चलणा
\p
\v 16 फिरी जालु संझ होई, तां तिसदे चेले झिला कंडे गे,
\v 17 कने किस्तिया पर चढ़ी करी झिला पार कफरनहूम जो जाणा लग्गे: तिस बेले नेहेरा होई गिया था, कने यीशु हले दीकर तिना बाल नी पुजया था |
\v 18 कने तुफाने दिया बजा ने झिला च लेहरां उठणा लगियां |
\v 19 जालु सैह चलदे-चलदे लगबग चार मील निकली गे, तां तिना यीशुऐ जो झिला पर चलदे कने किस्तिया बखे ओंदे दिखया, कने सैह डरी गे |
\v 20 पर तिनी तिना ने बोलया, "मैं है ; डरा मत |"
\v 21 सैह तिसयो किस्तिया पर चढ़ाणे ताईं तैयार होऐ  कने जट सैह किस्ति तिसा जगा जाई पुज्जी जिसा जगा सैह चलयो थे |
\s लोकां दा यीशुऐ जो तोपणा
\p
\v 22 दूजे रोजे तिना भिड़ा, जड़ी झिला पार खड़ोतियो थी, ऐ दिखया की ऐथू इकी जो छडिकरी होर कोई लोकी किस्ति नी थी, कने यीशु अपणया चेलयां सोगी इसा किस्तिया पर नी चढ़या था, बस तिसदे चेले ही गियो थे |
\v 23 (होर लोकी किस्तियाँ तिबिरियास ते तिसा जगा पर आई यां, जिथू तिना प्रभु दा धन्यबाद करणे बाद रोटि खादि थी) |
\v 24 जालु भिड़ा दिखया, की ऐथू ना यीशु हे, ना तिसदे चेले, तां सैह बी लोकियाँ-लोकियाँ किस्तियाँ पर चढ़ी करी यीशुऐ जो तोपदे कफरनहूम जाई पुज्जे |
\s यीशु जिन्दगी दी रोटि
\p
\v 25 कने झिला दे पार तिसने मिली करी तिसने बोलया, "हे रब्बी, तू ऐथू कालू आया ?"
\v 26 यीशुऐ तिना जो जबाब दिता, "मैं तुसां ने सच्च-सच्च बोलदा हे, तुसां मिंजो इस ताईं नी तोपा दे की तुसां अनोखे कम्म दिखयो, पर इस ताईं की तुसां रोटियां खाई करी रजी गे |
\v 27 खत्म होणे बाले खांणे पिच्छे मैं हनत मत करा, पर तिस खांणे ताईं करा जड़ा अनन्त जिन्दगियां दीकर रेंदा हे, जड़ा आदमिये  दे पुत्रे तुहान्जो देंणा हे, क्योंकि पिता मतलब की परमेश्वरे तीसी पर छाप करी दितियो हे |"
\v 28 तिना तिसने बोलया, " परमेश्वरे दा कम्म करणे ताईं असां क्या करन ?"
\v 29 यीशुऐ तिना जो जबाब दिता, "परमेश्वरे दा कम्म ऐ हे, की तुसां तिसदे पर, जिसयो तिनी भेजया हे तिसदे पर भरोसा करा |"
\v 30 तालु तिना तिसने बोलया, "फिरी तू कुण दिया निशाण दसदा हे, कि असां तिसयो दिखी करी तिजो पर भरोसा करन ? तू कुण दिया काम दसदा हे ?
\v 31 साड़यां बाप दादयां बंणे च मन्ना खादा ; जियां लिखया हे, 'तिनी तिना जो खांणे ताईं स्वर्गे ते रोटि दिती' |"
\v 32 यीशुऐ तिना बोलया, "मैं तुसां ने सच्च-सच्च बोलदा हे मूसे सैह रोटि तुहान्जो स्वर्गे ला नी दितियो, पर मेरा पिता तुहान्जो स्वर्गे ला सच्ची रोटि दिंदा हे |
\v 33 क्योंकि परमेश्वरे दी रोटि सेई हे, जड़ी स्वर्गे ला उतरी करी संसारे जो जिन्दगी दिंदी हे |"
\v 34 तालु तिना तिसने बोलया, "हे प्रभु, ऐ रोटि सांझो रोज ई दे कर |"
\v 35 यीशुऐ तिना ने बोलया, "जिन्दगी दी रोटि मैं हे: जड़ा मेरे बाल ओंगा तिनी कदी भूखे नी होणा कने जड़ा मिंजो पर भरोसा करगा, सैह कदी तरिणा नी होंगा |
\v 36 पर मैं तुसां ने बोलया, की तुसां मिंजो दिखी बी लिया हे तमी भरोसा नी करदे |
\v 37 जड़ा कुछ पिता मिंजो दिंदा हे सैह सब मेरे बाल ओंणा हे, कने जड़ा कोई मेरे बाल ओंगा तिसयो मैं कदी नी कडगा |
\v 38 क्योंकि मैं अपणी इच्छा नी, पर अपणे भेजणे बाले दी इच्छा पुरी करणे ताईं स्वर्गे ला उतरया हे |
\v 39 कने मेरे भेजणे बाले दी इच्छा ऐ हे की जड़ा कुछ तिनी मिंजो दितया हे, तिसदे चे में कुछ नी गबां पर तिसयो आखरी रोजे फिरी जिला उठाऊँ |
\v 40 क्योंकि मेरे पिता दी इच्छा ऐ हे, की जड़ा कोई पुत्रे जो दिखदे, कने तिसदे पर भरोसा करे, तिसयो अनन्त जिन्दगी मिल्ले ; कने मैं तिसयो आखरी रोजे फिरी जिन्दा करी दिंगा |"
\v 41 यहूदी तिसदे पर गल्लां करणा लग्गे, इस ताईं की तिनी बोलया था, "जड़ी रोटि स्वर्गे ला उतरियो हे सैह मैं हे |"
\v 42 कने तिना बोलया, "क्या ऐ यूसुफे दा पुत्र यीशु नी हे, जिसदे माता-पिता जो असां जाणदे न ? तां सैह कजो बोलदा हे की मैं स्वर्गे ला उतरया हे ?"
\v 43 यीशुऐ तिना जो जबाब दिता, "अपु चे मत बोला |
\v 44 कोई मेरे बाल नी आई सकदा हे, जालु दीकर पिता, जिनी मिंजो भेजया हे, तिसयो खिची नी ले ; कने मैं तिसयो आखरी रोजे फिरी जिन्दा करी देंणा हे |
\v 45 भविष्यद्वक्तां दे लेखां च ऐ लिखया हे, 'सैह सारे परमेश्वरे दीया तरफा ला सिखाऐ होणे न |' जिनी कुनी पिता ला सिखया कने सुणाया हे, सैह मेरे बाल ओंदा हे |
\v 46 ऐ नी, की कुनी पिता जो दिखया पर जड़े परमेश्वरे दिया तरफा ते हे, सिर्फ तिनी ई पिता जो दिखया हे |
\v 47 मैं तुसां ने सच्च-सच्च बोलदा हे, की जड़ा कोई भरोसा करदा हे, अनन्त जिन्दगी तिसदी हे |
\v 48 जिन्दगी दी रोटि मैं हे |
\v 49 तुहाड़े बाप दादयां बंणे च मन्ना खादा कने मरी गे |
\v 50 ऐ सैह रोटि हे जड़ी स्वर्गे ला उतरदी हे ताकि आदमी इसयो खा कने कदी मरे ना |
\v 51 जिन्दगी दी रोटि जड़ी स्वर्गे ला उतरी सैह मैं हे | अगर कोई इसा रोटिया चे खा, तां हमेशा जिन्दा रेंणा, कने जड़ी रोटि मैं संसारे दिया जिन्दगिया ताईं दिंगा, सैह मेरा मास हे |"
\v 52 इस पर यहूदी ऐ बोली करी अपु चे लड़ना लग्गे, "ऐ आदमी सांझो कियां अपणा मास खांणे जो देई सकदा हे ?"
\v 53 यीशुऐ तिना ने बोलया, "मैं तुसां ने सच्च-सच्च बोलदा हे जालु दीकर आदमिये  दे पुत्रे दा मास नि खांगे, कने तिसदा खून नी पींगे, तुसां च जिन्दगी नी हे |
\v 54 जड़ा मेरा मास खांदा हे, कने मेरा खून पिंदा हे, अनन्त जिन्दगी तिसदी ई हे, कने आखरी रोजे तिसयो फिरी जिन्दा करी करणा |
\v 55 क्योंकि मेरा मास सच्ची खांणे दी चीज हे कने मेरा खून बी सच्ची पिंणे दी चीज हे |
\v 56 जड़ा मेरा मास खांदा हे कने मेरा खून पिंदा हे सैह मिंजो च टिकी रेंदा हे, कने मैं तिदे च |
\v 57 जियां जिंदे पिता मिंजो भेजया कने पिता दिया बजा ने जिन्दा हे तियां ई सैह बी जड़ा मिंजो खांगा मेरिया बजा ने जिन्दा रेणा |"
\v 58 जड़ी रोटि स्वर्गे ला उतरी हे सैह ऐई हे, बाप दादयां साईं नी की खादी, कने मरी गे: जड़ा कोई ऐ रोटि खांगा, तिनी हमेशा जिंदे रेंणा "
\v 59 ऐ गल्लां तिनी कफरनहूम दे इको आराधनालय च उपदेश दिंदे बेले बोलियां |
\s अनन्त जिन्दगियां दे बचन
\p
\v 60 ताईं तां तिसदे चेलयां चे मतयां ऐ सुणी करी बोलया, ''ऐ कठोर गल नागबार हे ; इसयो कुण सुणी सकदा हे ?"
\v 61 यीशुऐ अपणे मने च ऐ जाणी करी की मेरे चेले अपु चे इसा गल्लां दे बारे च बोला दे न, तिना ते पुछया, "क्या इसा गल्लां ते तुहान्जो ठोकर लगदी हे ?
\v 62 कने अगर तुसां आदमिये  दे पुत्रे जो जिथू सैह पेहेले था, ओथु उपर जांदे दिखगे, तां क्या होंगा ?
\v 63 आत्मा तां जीवनदायक हे, शरीरे ने कोई फायदा नी हे: जड़ियां गल्लां मैं तुसां ने बोलियाँ न सैह आत्मा हे, कने जिन्दगी बी हे |
\v 64 पर तुसां चे कितणे ऐसे न जड़े भरोसा नी करदे न |" क्योंकि यीशु तां पेहेले ई जाणदा था की जड़े भरोसा नी करदे न, सैह कुण न ; कने कुनी मिंजो पकड़वाणा हे |
\v 65 कने तिनी बोलया, "इसी ताईं मैं तुसां ने बोलया था की जालु दीकर पिता दिया तरफा ला ऐ बरदान ना होऐ, तालू दीकर सैह मेरे बाल नी आई सकदा हे |
\s पतरस दा भरोसा
\p
\v 66 इसी पर तिसदे चेलयां चे मते बापस फिरी गे कने तिसदे बाद कदी तिस सोगी नी चले |
\v 67 तालु यीशुऐ तिना बाहरां ने बोलया, "क्या तुसां बी चली जाणा चांहदे न ?"
\v 68 शमौन पतरसे तिसयो जबाब दिता, 'हे प्रभु, असां कुसदे बाल जाणा ? अनन्त जिन्दगियां दियां गल्लां तां तेरे बाल ई न |
\v 69 कने असां भरोसा कितया हे, कने जाणी गियो न, की परमेश्वरे दा पबित्र जन तू ई हे |
\v 70 यीशुऐ तिसयो जबाब दिता, "क्या मैं तुसां बारां जो नी चुणया हे ? तमि तुसां च इको आदमी शेतान हे |"
\v 71 ऐ तिनी शमौन इस्करियोती दे पुत्र यहूदा दे बारे च बोलया, क्योंकि ऐई जड़ा तिना बाहरां च था, जिनी तिसयो पकड़वाणा था |
\c 7
\s यीशु कने तिसदे भाई
\p
\v 1 इना गल्लां बाद यीशु गलील च गुमदा रिया, क्योंकि यहूदी तिसयो मारणे दी कोसिस करा दे थे, इस ताईं सैह यहूदियाँ च गुमणा नी चाहंदा था |
\v 2 कने यहूदियां दा झोपड़ियां दा त्योहार नेड़े था |
\v 3 इस ताईं तिसदे भाईयां तिसयो बोलया, "ऐथू ला यहूदियां बाल चली जा, की जड़े कम्म तू करदा हे, तिना जो तेरे चेले बी दिखन |
\v 4 क्योंकि ऐसा कोई नी होणा जड़ा प्रसिद्ध होणा चा, कने लुकी करी कम्म करे: अगर तू ऐ कम्म करदा हे, तां अपणे आपे जो संसारे च प्रगट कर |"
\v 5 क्योंकि तिसदे भाई बी तिस पर भरोसा नी करदे थे |
\v 6 तालु यीशुऐ तिना ने बोलया, "मेरा बगत हले नी आया हे ; पर तुहाड़े ताईं बड़ा बगत हे |
\v 7 संसार तुसां ने बैर नी करी सकदा हे, पर सैह मिंजो ने बैर करदा हे, क्योंकि मैं तिसदे खिलाफ ऐ गबाई दिंदा हे, की तिसदे कम्म बुरे न |
\v 8 तुसां त्योहारे जो जा ; मैं हले इसी त्योहारे जो नी जांणा, क्योंकि हले दीकर मेरा बगत पूरा नी होया हे |"
\v 9 सैह तिना ने ऐ गल्लां बोली करी गलील च ई रिया |
\s झोपड़ियां दे त्योहारे च यीशु
\p
\v 10 पर जालु तिसदे भाई त्योहारे जो चली गे, तां सैह सामणे नी गिया, पर मन्ना की लुकी करी गिया |
\v 11 यहूदी त्योहारे च ऐ बोली करी तिसयो तोपणा लग्गे की सैह कुथू हे ?
\v 12 कने लोंकां च तिसदे बारे च लुकी-लुकी करी मतियां गल्लां होइयां: कितणे ई बोलदे थे, "सैह भला आदमी हे |" कने कितणे बोलदे थे, की ''नि, ''सैह लोकां जो भटकांदा हे |"
\v 13 यहूदियां दे डरे दे मारे कोई आदमी नी तिसदे बारे च खुली करी बोलदा था |
\s त्योहारे च यीशुऐ दा उपदेश
\p
\v 14 कने जालु त्योहारे दा अधा रोज होई गिया ; तां यीशु मंदरे च जाईकरी उपदेश देणा लग्गा |
\v 15 तालु यहूदी हेरान होई करी बोलणा लग्गे, की इसयो बिना पढ़यो ऐ बिद्या कियां आई ?
\v 16 यीशुऐ तिना जो जबाब दिता, "मेरा उपदेश मेरा नी हे, पर मिंजो भेजणे बाले दा हे |
\v 17 अगर कोई तिसदिया इच्छा पर चलणा चा, तां तिनी इस उपदेशे दे बारे च जाणी लेंणा की सैह परमेश्वरे दिया तरफा ते हे, या मैं अपणिया तरफा ला बोला दा हे |
\v 18 जड़ा अपणिया तरफा ते कुछ बोलदा हे, सैह अपणी ई बढ़ाई चाहंदा हे ; पर जड़ा अपणे भेजणे बाले दी बढ़ाई चाहंदा हे से ई सच्चा हे, कने तिदे च अधर्म नी हे |
\v 19 क्या मुसे तुहान्जो व्यवस्था नी दितियो हे ? तमी तुसां चे कोई बी व्यवस्था पर नी चलदा हे | तुसां कजो मिंजो मारी देंणा चांहदे न ?"
\v 20 लोंका जबाब दिता ; "तिजो च बुरी आत्मा हे ! कुंण तिजो मारणा चाहंदा हे ?"
\v 21 यीशुऐ तिना जो जबाब दिता, "मैं इको कम्म किता, कने तुसां सारे हेरान होई गे |
\v 22 इसा बजा ने मूसे तुहान्जो खतने दा हुक्म दितया हे (ऐ नी की सैह मूसा दिया तरफा ते हे पर ऐ बाप दादयां ला चली आईयो हे), कने सब्ते दे रोजे तुसां आदमिये दा खतना करदे न |
\v 23 जालु सब्ते दे रोजे आदमिये  दा खतना करदे न ताकि मूसा दिया व्यवस्था दा हुक्म न टली जा, तां तुसां मिंजो पर कजो इस ताईं गुस्सा करदे न, की मैं सब्ते दे रोजे इकी आदमिये जो पुरी तरा ठिक किता |
\v 24 मु दिखी करी न्याय करा, पर ठिक डंगे ने न्याय करा |"
\s क्या यीशु ई मसीह हे ?
\p
\v 25 तालु कितणे यरूशलेम वासी बोलणा लग्गे, "क्या ऐ से ई नी हे, जिसयो मारणे दी कोसिस होआ दी हे ?
\v 26 पर दिखा, सैह तां शरेआम गल्लां करदा हे कने कोई तिसयो कुछ नी बोलदा हे ; क्या होई सकदा की सरदारां सच्ची जाणी लिया हे की, ऐई मसीह हे ?
\v 27 इसयो तां असां जाणदे न, की ऐ कुथू दा हे ; पर मसीह जालु ओंणा हे, तां कुसयो नी पता होणा हे सैह कुथु दा हे |"
\v 28 तालु यीशुऐ मंदरे च उपदेश दिंदे होऐ जोरे ने बोलया, "तुसां मिंजो जाणदे न कने ऐ बी जाणदे न की मैं कुथू दा हे: मैं तां अपु ते नी आया हे पर मिंजो भेजणे बाला सच्चा हे, तिसयो तुसां नी जांणदे न |
\v 29 मैं तिसयो जाणदा हे ; क्योंकि मैं तिसदिया तरफा ते हे कने मिंजो तिनी ई भेजया हे |"
\v 30 इसा गल्लां पर तिना तिसयो पकड़ना चाया पर तमी कुनी बी तिस पर हथ नी पाया, क्योंकि तिसदा बगत हले दीकर नी आया था |
\v 31 कने भिड़ा चे मतयां तिस पर भरोसा किता, कने बोलणा लग्गे, की जालु मसीहे ओंणा हे, तां तिनी क्या इसदे बी जादा अनोखे कम्म दसणे जड़े इनी दसे न ?
\s यीशुऐ जो पकड़ने दी कोसिस
\p
\v 32 फरीसियां लोंका जो तिसदे बारे च ऐ गल्लां बल्ले-बल्ले करदे सुणाया ; कने बड्डे याजकां कने फरीसियां तिसयो पकड़ने ताईं सपाई भेजे |
\v 33 इस पर यीशुऐ बोलया, "मैं थोड़िया देरा दीकर तुहाड़े सोगी हे ; फिरी मैं अपणे भेजणे बाले दे बाल चली जाणा हे |
\v 34 तुसां मिंजो तोपणा हे, पर मैं मिलणा नी हे ; कने जिथू मैं हे, तिथू तुसां आई नी सकदे |"
\v 35 यहूदियां अपु चे बोलया, इनी कुथू जाणा की सांझो इनी मिलणा ई नी हे | क्या सैह तिना बाल जांगा जड़े यूनानियां च तितर बितर होई करी रेंदे न, कने यूनानियो जो बी उपदेश डिंगा ?
\v 36 ऐ क्या गल हे जड़ी तिनी बोली, की 'तुसां मिंजो तोपणा हे, पर मैं नी मिलणा हे: कने जिथू मैं हे, तिथू तुसां नी आई सकदे ' ?"
\s जिन्दगी-पांणिऐ दियां नदियाँ |
\p
\v 37 फिरी त्योहारे दे आखरी रोजे, जड़ा मेन दिन हे, यीशु खड़ुता कने पुकारी करी बोलया, "अगर कोई त्रिणा हे तां मेरे बाल ओऐ कने पांणी पिऐ ?
\v 38 जड़ा मिंजो पर भरोसा करगा, जियां पबित्र शास्त्रां च हे, 'तिसदे मने च जिन्दगिया दे पाणिऐ दियां खंडा चली पोंणिया न '|"
\v 39 तिनी ऐ बचन तिसा आत्मा दे बारे च बोलया था, जड़े तिस पर भरोसा करणे बाले पांणे बाले थे: क्योंकि आत्मा हले दीकर नी उतरियो थी, क्योंकि यीशु हले दीकर अपणी महिमा च नी पूजया था |
\v 40 तालु भिड़ा चे कई लोकां ऐ सुणी करी बोलया, "सच्ची ऐई हे सैह भविष्यद्वक्ता |"
\v 41 होरनी बोलया, "ऐ मसीह हे, "पर कुनी बोलया, "कजो ? क्या मसीह गलिले ते ओंणा हे ?
\v 42 क्या पबित्र शास्त्रां च नी हे की मसीहे दाऊदे दे बंशे ते कने बैतलहम ग्रांऐ ते ओंणा हे, जिथू दाऊद रेंदा था ?"
\v 43 तां तिसदिया बजा ने लोंकां च फूट पेई गेई |
\v 44 तिना चे कितणे ई तिसयो पकड़ाणा चांहदे थे, पर कुनी तिस पर हथ नी पाया |
\s यहूदी अगुवों दा अविश्वास
\p
\v 45 तालु सपाई बड्डे याजकां कने फरीसियां बाल आऐ, कने तिना सपाईयां ला पुछया, "तुसां तिसयो कनी लंदा ?"
\v 46 सपाईयां जबाब दिता, "की कदी बी कुनी आदमिये  ऐदियां गल्लां नी बोलियां |
\v 47 फरीसियां तिना जो जबाब दिता, "क्या तुसां बी भटकी गियो न ?
\v 48 क्या सरदारां या फरीसियां चे कुनी बी तिस पर भरोसा किता हे ?
\v 49 पर ऐ लोक जड़े व्यवस्था नी जाणदे, सैह शापित न |"
\v 50 निकुदेमुसे, (जड़ा पेहेले तिसदे बाल आया था कने तिना चे इको था), तिना ने बोलया,
\v 51 "क्या साड़ी व्यवस्था कुसी आदमिये  जो जालु दीकर पेहेले तिसदे बारे च सुणी करी समझी ना ले की सैह क्या करदा हे, तिसयो दोषी बोलदी हे ? "
\v 52 तिना तिसयो जबाब दिता, "क्या तुबी गलीले दा हे ? तोप कने दिख, की गलील ते कोई भविष्यद्वक्तां प्रगट नी होंणा हे |"
\v 53 तालु सारे अपणे-अपणे घरे जो चली गे |
\c 8
\s व्यभिचारिणी जो माफी
\p
\v 1 पर यीशु जैतून दे पहाड़े पर गिया |
\v 2 कने ब्यागा फिरी मंदरे च आया, कने सारे लोग तिसदे बाल आये ; कने सैह बेठी करी तिना जो उपदेश देंणा लग्गा |
\v 3 तालु शास्त्री कने फरीसी इको जनानिया जो लेई आये जड़ी व्यभिचार च पकड़ियो थी, कने तिसा जो बिच खरेड़ी करी यीशुऐ ने बोलया,
\v 4 "हे गुरु, ऐ जनानी व्यभिचार करदे पकड़ियो हे |
\v 5 व्यवस्था च मूसा सांझो हुक्म दितया हे की ऐसी जनानियां जो पथरा ने मारा: तां तू इसा जनानिया दे बारे च क्या बोलदा हे ?"
\v 6 तिना तिसयो परखणे ताईं ऐ गल बोली थी ताकि तिसदे पर दोष लांणे ताईं कोई गल मिल्ले, पर यीशु झुकी करी उंगलियां ने जमिना पर लिखणा लगा |
\v 7 जालु सैह तिसते पूछदे रे, तां तिनी सिधे होई करी तिना ने बोलया, "तुसां चे जड़ा पापी नी हे, से ई पेहेले इसा जो पथर मारे |"
\v 8 कने फिरी झुकी करी उंगलियां ने जमिना पर लिखणा लग्गा |
\v 9 पर ऐ सुणी करी बडयां ला लेईकरी छोटयां दीकर सारे इको-इको करी के निकली गे, कने यीशु किल्ला रेई गिया, कने सैह जनानी बिच खड़ी रेई गेई |
\v 10 यीशुऐ सिधे होई करी तिसा ने बोलया, "हे जनानी, सैह कुथू गे ? क्या कुनी तिजो सजा देंणे दा हुक्म नी दिता ? "
\v 11 तिना बोलया, "हे प्रभु, कुनी बी नी |" यीशुऐ बोलया, "मैं बी तिजो सजा दा हुक्म नी दिंदा ; जा, कने दोवारा पाप मत करदी |"
\s यीशु संसार दी ज्योति
\p
\v 12 तां यीशुऐ लोंका ने फिरी बोलया, "संसार दी ज्योति मैं हे ; जड़ा मेरे पिच्छे चली पोंगा, तिनी नेहेरे पर नी चलणा हे, कने तिसयो जिन्दगी दी ज्योति मिलणी हे |"
\v 13 फरीसियां तिसने बोलया ; "तू अपणी गबाई अपु ई दिंदा हे, तेरी गबाई ठिक नी हे |"
\v 14 यीशुऐ तिना जो जबाब दिता, "अगर मैं अपणी गबाई अपु दिंदा हे, तमी मेरी गबाई ठिक हे, क्योंकि मैं जाणदा हे, की मैं कुथू ला आया हे कने कुथयो जांणा हे ? पर तुसां नी जाणदे की मैं कुथू ला ओंदा हे या कुथयो जांदा हे |
\v 15 तुसां शरीरे दे अनुसार न्याय करदे न ; मैं कुसदा बी न्याय नी करदा हे |
\v 16 कने अगर मैं न्याय करे बी तां मेरा न्याय सच्चा हे ; क्योंकि मैं किल्ला नीहे, पर मैं हे, कने पिता हे जिनी मिंजो भेजया हे |
\v 17 कने तुहाड़िया व्यवस्था च लिखया बी हे ; दो जणया दी गबाई मिली करी ठिक होंदी हे |
\v 18 इको तां मैं अपु अपणी गबाई दिंदा हे, कने दूजा मेरा पिता गबाई दिंदा हे जिनि मिंजो भेजया हे |"
\v 19 तिना तिसने बोलया, "तेरा पिता कुथू हे ? " यीशुऐ जबाब दिता, "ना तुसां मिंजो जाणदे न, ना तुसां मेरे पिता जो, अगर मिंजो जाणदे होदें तां मेरे पिता जो बी जाणदे |"
\v 20 ऐ गल्लां तिनी मंदरे च उपदेश दिंदे भंडार घरे च बोलियां, कने कुनी बी तिसयो नी पकड़या ; क्योंकि तिसदा टेम हले दीकर नी आया था |
\s अपणे बारे च यीशुऐ दा कथन
\p
\v 21 तिनी फिरी तिना ने बोलया, "मैं चली जाणा हे, कने तुसां मिंजो तोपणा हे कने अपणे पापां च मरणा हे: जिथू मैं जांदा हे, ओथु तुसां नी आई सकदे न |"
\v 22 इस पर यहूदियां बोलया, "क्या इनी अपणे आपे जो मारी लेणा हे, की ऐ बोला दा हे, "जिथू मैं जांदा हे ओथु तुसां नी आई सकदे न ' ?"
\v 23 तिनी तिना ने बोलया, "तुसां हेठे द न, मैं उपरे दा हे, तुसां संसारे द न, मैं संसारे दा नी हे |
\v 24 इस ताईं मैं तुसां ने बोलया, कि तुसां अपणे पापां च मरणा, क्योंकि अगर तुसां भरोसा नी करगे की मैं से ई हे, तां तुसां अपणे पापां च मरणा हे |"
\v 25 तिना तिसने पुछया, "तू कुण हे ?" यीशुऐ तिना ने बोलया, मैं से ई हे जड़ा तुसां ने शुरू ते बोलदा आया हे |
\v 26 तुहाड़े बारे च मिंजो मता कुछ बोलणा कने फेसला करणा हे पर मिंजो भेजणे बाला सच्चा हे ; कने जड़ा मैं तिसते सुणदा हे, से ई ही संसारे जो बोलदा हे |"
\v 27 सैह नी समझे की सैह सांझो ने पिता दे बारे च बोला दा हे |
\v 28 तालु यीशुऐ बोलया, "जालु तुसां आदमिये  दे पुत्रे जो उपर चढ़ांगे, तां तुसां जाणना की सैह मैं ई हे, कने अपणे आपे ते कुछ नी करदा हे, पर जियां मेरे पिता मिंजो सिखया हे, तियां ई ऐ गल्लां बोलदा हे |
\v 29 कने मिंजो भेजणे बाला मेरे सोगी हे, तिनी मिंजो किल्ला नी छडया ; क्योंकि मैं हमेशा से ई कम्म करदा हे, जिस ने सैह खुश होंदा हे |"
\v 30 सैह ऐ गल्लां बोला दा ई था, की मतयां तिस पर भरोसा किता |
\s सच्च ने तुहान्जो अजाद करणा
\p
\v 31 तालु यीशुऐ तिना यहूदियां ने जिना तिस पर भरोसा कितया था, बोलया, "अगर तुसां मेरे बचने च बणी रेंगे, तां सच्ची मेरे चेले बणना हे |
\v 32 कने सच्च जो जाणना, कने सच्च ने तुहान्जो अजाद करणा |"
\v 33 तिना तिसयो जबाब दिता, "असां तां इब्राहीम दे खानदाने दे न, कने कदी कुसदे सेवक नी रे ; फिरी तू कजो बोला दा, की तुसां अजाद होई जाणा ?"
\v 34 यीशुऐ तिना जो जबाब दिता, "मैं तुसां ने सच्च-सच्च बोलदा हे की जड़ा कोई पाप करा दा हे सैह पापे दा सेवक हे |
\v 35 कने सेवक हमेशा घरे च नी रेंदा हे ; पुत्र हमेशा घरे च रेंदा हे |
\v 36 इस ताईं अगर पुत्र तुहान्जो अजाद करगा तां तुसां सच्ची दे अजाद होणा हे |
\v 37 मैं जाणदा हे की तुसां इब्राहीम दे खानदाने द न ; तमी मेरे बचना जो तुहाड़े मना च जगा नी मिलदी हे, ताईं तां तुसां मिंजो मारी देंणा चांहदे न |
\v 38 मैं से ई बोलदा हे जड़ा अपणे पिता बाल दिखया हे, कने तुसां से ई करदे रेंदे न जड़ा तुसां अपणे पिता ला सुणाया हे |"
\v 39 तिना तिसयो जबाब दिता, "साड़ा पिता तां इब्राहीम हे |" यीशुऐ तिना ने बोलया, "अगर तुसां इब्राहीम दी ओलाद होंदे, तां इब्राहीम साईं कम्म करदे न |
\v 40 पर हुण तुसां मिंजो ऐसे आदमिये  जो मारणा चांहदे न, जिनी तुहान्जो सच्चा बचन सुणाया जड़ा परमेश्वरे ते सुणाया, ऐ तां इब्राहीम ने नी कितया था |
\v 41 तुसां अपणे पिता साईं कम्म करदे न " तिना तिसने बोलया, "असां व्यभिचारे ने नी जमयो न, साड़ा इको ई पिता हे मतलब की परमेश्वर |"
\v 42 यीशुऐ तिना ने बोलया, "अगर परमेश्वर तुहाड़ा पिता होंदा, तां तुसां मिंजो ने प्यार रखदे ; क्योंकि मैं परमेश्वरे ते निकली करी आया हे ; मैं अपु ते नी आया हे, तिनी ई मिंजो भेजया हे |
\v 43 तुसां मेरियां गल्लां कजो नी समझदे न ? इस ताईं की मेरा बचन सुणी नी सकदे न |
\v 44 तुसां अपणे पिता शेताने ला न, कने अपणे पिता दियां जरुरतां जो पूरा करणा चांहदे न | सैह तां शुरू ते ई हत्यारा हे, कने सच्च पर टिकी नी सकया, क्योंकि सच्च तिसदे अंदर हे ई नी: जालु सैह जूठ बोलदा हे, तां सैह अपणे सभावे ने जूठ बोलदा हे ; क्योंकि सैह जूठा हे, बल्कि जूठ दा पिता हे |
\v 45 पर मैं सच्च बोलदा हे, इस ताईं तुसां मेरा भरोसा नी करदे ?
\v 46 तुसां चे कुण मिंजो पापी बोलदा हे ? अगर मैं सच्चा हे, तां तुसां मिंजो पर भरोसा कनी करदे ?
\v 47 जड़ा परमेश्वरे दा होंदा हे, सैह परमेश्वरे दियां गल्लां सुणदा हे ; कने तुसां इस ताईं नी सुणदे क्योंकि तुसां परमेश्वरे दिया तरफा ते नी न |"
\s यीशु कने अब्राहम
\p
\v 48 ऐ सुणी करी यहूदियां तिसने बोलया, "क्या असां ठिक नी बोलदे न, की तू सामरी हे, कने तेरे अंदर बुरी आत्मा हे ?"
\v 49 यीशुऐ जबाब दिता, "मिंजो च बुरी आत्मा नी हे ; पर मैं अपणे पिता दा आदर करदा हे, कने तुसां मेरा निरादर करदे न |
\v 50 मैं अपणी प्रतिष्ठा नी चाहंदा हे, हाँ, इको तां हे जड़ा चाहंदा हे, कने न्याय करदा हे |
\v 51 मैं तुसां ने सच्च-सच्च बोलदा हे, अगर कोई मेरे बचना पर चलगा, तां तिनी अनन्त काल दीकर मौत जो नी दिखणा |"
\v 52 यहूदियाँ तिसने बोलया, "हुण असां पता लगी गिया की तिजो अंदर बुरी आत्मा हे: इब्राहीम मरी गिया हे, कने भविष्यद्वक्ता बी मरी गियो न कने तू बोलदा हे, 'अगर कोई मेरे बचने पर चलगा तां सैह अनन्त काल दीकर तिनी मौता दा स्वाद नी चखणा |"
\v 53 साड़ा पिता इब्राहीम तां मरी गिया हे, क्या तू तिसते बी बडा हे ? कने भविष्यद्वक्ता बी मरी गियो न, तू अपणे आपे जो क्या बोलदा हे |"
\v 54 यीशुऐ जबाब दिता, "अगर मैं अपु अपणी महिमा करें, तां मेरी महिमा कुछ नी हे, पर महिमा करणे बाला तां मेरा पिता हे, जिसयो तुसां बोलदे न, की सैह साड़ा परमेश्वर हे |
\v 55 कने तुसां तां तिसयो नी जाणया, पर मैं तिसयो जाणदा हे, कने अगर बोलां की मैं तिसयो नी जाणदा हे, तां मैं तुहाड़े साईं जूठा बणणा: पर मैं तिसयो जाणदा कने तिसदे बचना पर चलदा हे |
\v 56 तुहाड़ा पिता इब्राहीम मेरा दिन दिखणे दिया आसा च बड़ा मगन था ; कने तिनी दिखया कने खुश होया |"
\v 57 यहूदियां तिसने बोलया, "हले दीकर तू पंजा सालां दा बी नी हे, फिरी बी तू इब्राहीम जो दिखया हे ?"
\v 58 यीशुऐ तिना ने बोलया, ''मैं तुसां ने सच्च-सच्च बोलदा हे, इब्राहीम पैदा होणे ते पेहेले, मैं हे |"
\v 59 तालु तिना तिसयो मारणे ताईं पथर चुके, पर यीशु लुकी करी मंदरे ते निकली गिया |
\c 9
\s जन्मजात अन्ने जो दृष्टिदान
\p
\v 1 फिरी जांदे बेले तिनी इको आदमिये  जो दिखया, जड़ा जमदा ई अन्ना था |
\v 2 कने तिसदे चेलयां तिसते पुछया, "हे रब्बी कुनी पाप कितया था की ऐ अन्ना जमया, इनी आदमिये , या तिसदे माता पिता ?"
\v 3 यीशुऐ जबाब दिता, "ना तां इनी पाप कितया था, ना तां इसदे माता पिता: पर ऐ इस ताईं होया, की परमेश्वरे दा कम्म इदे च प्रगट होऐ |
\v 4 जिनी मिंजो भेजया हे ; सांझो तिसदे कम्म दिने-दिने करणा जरूरी हे: सैह रात ओंणे बाली हे जिदे च कोई कम्म नी करी सकदा हे |
\v 5 जालु दीकर मैं बंणे च हे, तालु दीकर संसारे दी ज्योति हे मैं |"
\v 6 ऐ बोली करी तिनी जमिना पर थूक्या कने तिसी थूके ने मिटी सेड़ी कने सेई मिटी तिस अन्ने दिया अखी पर लगाई करी |
\v 7 तिसने बोलया, "जा, शीलोह दे कुण्डे च धोई ले " (जिसदा मतलब भेजया हे) तां तिनी जाई करी धोता, कने दिखदा बापस आई गिया |
\v 8 तालु तिसदे पड़ोसी कने जिना तिसयो पेहेले भीख मंगदे दिखया था, बोलणा लग्गे, "क्या ऐ से ई नी हे, जड़ा बेई करी बिख मंगदा था ?"
\v 9 केईयां लोंका बोलया, "ऐ सेई हे, "होरनी बोलया, "नी, पर तिसदे साईं हे " तिनी बोलया, "मैं सेई हे |"
\v 10 तां सैह तिसते पूछणा लग्गे, "तेरी अखी कियां खुली गियां ?"
\v 11 तिनी जबाब दिता, "यीशु नाऐ दे इकी आदमिये  मिट्टी सेड़ी, कने मेरियां अखी पर लगाई करी मिंजो बोलया, 'शीलोह च जाई करी धोई ले, 'मैं गिया कने धोई करी मिंजो मिलणा लगी पिया |"
\v 12 तिना तिसते पुछया, "सैह कुथू हे ? " तिनी बोलया, "मैं नी जाणदा |"
\s फरीसियां दे जरिये ठिक होणे दी जांच पड़ताल
\p
\v 13 लोक तिसयो जड़ा पेहेले अन्ना था तिसयो फरीसियाँ बाल लेई गे |
\v 14 जिस दिने यीशुऐ मिट्टी सेड़ी करी तिसदियां अखी खोलियां थियां सैह सब्ते दा रोज था |
\v 15 फिरी फरीसियां बी तिसते पुछया ; तेरी अखी कियां खुलियां ? तिनी तिना ने बोलया, "तिनी मेरी अखी पर मिट्टी लाई, फिरी मैं धोई लेई, कने हुण मिंजो मिलदा हे |"
\v 16 इस पर कई फरीसी बोलणा लग्गे, "ऐ आदमी परमेश्वरे दिया तरफा ला नी हे, क्योंकि सैह सब्ते दा रोज नी मंनदा हे |" होरनी बोलया, "पापी आदमी क्या ऐसे-ऐसे निशाण दसी सकदा हे ? " तां तिना च फुट पेई गेई |
\v 17 तिना तिस अन्ने ने फिरी बोलया, 'तिनी तेरियां अखी खोलियां न, तू तिसदे बारे क्या बोलदा हे ? " तिनी बोलया, "सैह भविष्यद्वक्ता हे |"
\v 18 पर यहूदियां जो भरोसा नी होया की ऐ अन्ना था कने हुण दिखणा लग्गा हे जालु दीकर तिसदे माता पिता जो सदया जिदियाँ अखी खुलियां थियां |
\v 19 तिना ते पुछया, "क्या ऐ तुहाड़ा पुत्र हे, इसयो तुसां बोलदे थे की अन्ना जमया था ? फिरी इसयो कियां मिला दा हे ?"
\v 20 तिसदे माता पिता जबाब दिता, "असां तां जाणदे न की ऐ साड़ा पुत्र हे, कने अन्ना जमया था |
\v 21 पर असां ऐ नी जाणदे की हुण कियां करी दिखणा लगी पीया हे ; कने ना ऐ जाणदे की कुनी इसदियां अखी खोलियां ; सैह सयांणा हे ; तिसी ते पूछी लिया ; तिनि अपणे बारे च अपु बोली देंणा हे |"
\v 22 ऐ गल्लां तिसदे माता पिता तां बोलियां क्योंकि सैह यहूदियां ते डरदे थे ; क्योंकि यहूदी एका करी के बैठयो थे, की अगर कोई बोले की सैह मसीह हे, तां सैह आराधनालय ते कडी देंणा |
\v 23 इसा बजा ने तिसदे माता पिता बोलया की सैह सयांणा हे, तिसते ई पूछी लिया |
\v 24 तालु तिना तिस आदमिये  जो फिरी सदया जड़ा अन्ना था तिसयो बोलया, "परमेश्वरे दी स्तुति कर ; असां तां जाणदे न की सैह आदमी पापी हे |"
\v 25 तिनी जबाब दिता, "मैं नी जाणदा सैह पापी हे या नी: मैं तां बस इको गल जाणदा हे की मैं अन्ना था कने हुण दिखदा हे |"
\v 26 तिना तिसने फिरी बोलया, की तिनी तेरे ने क्या किता ? कने कियां तेरियां अखी खोलियां ?
\v 27 तिनी तिना ने बोलया, "मैं तां तुसां ने बोली बेठया हे, कने तुसां नी सुणाया ; हुण दुई बरी कजो सुणना चाहंदा न ? क्या तुसां बी तिसदे चेले बणना चांहदे न ?"
\v 28 तालु तिना तिसयो बुरा भला बोलया कने बोलया, तू ई तिसदा चेला हे ; असां तां मुसा दे चेले न |
\v 29 असां जाणदे न की परमेश्वरे मुसा ने गल्लां कितियां न ; पर इस आदमिये  जो नी जाणदे न की कुथू ला हे |"
\v 30 तिनी तिना जो जबाब दिता, "ऐ तां हेरानिया दी गल हे की तुसां नी जाणदे कुथू दा हे पर तमी तिनी मेरियां अखी खोली दितियां |
\v 31 असां जाणदे न की परमेश्वर पापियां दी नी सुणदा हे अगर कोई परमेश्वरे दा भक्त हो, कने तिसदिया इच्छा पर चलदा हे, तां सैह तिसदी सुणदा हे |
\v 32 संसारे दे शुरू होणे ते ऐ कदी नी सुणाया, की कुनी बी जनमे दे अन्ने दियां अखी खोलियां होन |
\v 33 अगर सैह आदमी परमेश्वरे दिया तरफा ला नी होंदा, तां कुछ बी नी करी सकदा |
\v 34 तिना तिसयो जबाब दिता, "तू तां बिलकुल पापां च जमया हे, तू क्या सांझो सिखा दा हे ? " कने तिना तिसयो बाहर कडी दिता |
\s आत्मिक अन्नापन
\p
\v 35 यीशुऐ सुणाया, की तिना तिसयो बाहर कडी दितया हे ; कने जालु तिसने मिलया तां बोलया, "क्या तू परमेश्वरे दे पुत्रे पर भरोसा करदा हे ?"
\v 36 तिनी जबाब दिता, "हे प्रभु, सैह कुण हे जिदे पर मैं भरोसा करें ?"
\v 37 यीशुऐ तिसने बोलया, तू तिसयो दिखया बी हे ; कने जड़ा तेरे सोगी गल्लां करा दा हे से ई हे |
\v 38 तिनी बोलया, "हे प्रभु, मैं भरोसा करदा हे |" कने तिसयो दण्डवत किता |
\v 39 तालु यीशुऐ बोलया, "मैं इस संसारे च न्याय करणे ताईं आया हे, ताकि जिना जो नी मिलदा हे सैह दिखन, कने जड़े दिखदे न सैह अन्ने होई जान |"
\v 40 जड़े फरीसी तिसदे सोगी थे, तिना ऐ गल्लां सुणी करी तिसने बोलया, "क्या असां बी अन्ने न ?"
\v 41 यीशुऐ तिना ने बोलया, "अगर तुसां अन्ने होंदे तां पापी नी होणा था पर हुण बोलदे न, की असां दिखदे न, इस ताईं तुहाड़ा पाप बणी रेंदा हे |
\c 10
\s पुआल कने भेडां दा दृष्टान्त
\p
\v 1 "मैं तुसां ने सच्च-सच्च बोलदा हे, की अगर कोई भेडां दिया गुराला दरबाजे ते चे नी अंदर जा, पर होर कुसी पासे ते चढ़ी करी अंदर जा, सैह चोर कने डाकू हे |
\v 2 पर जड़ा दरबाजे ते अंदर ओंदा हे सैह भेडां दा पुबाल हे |
\v 3 तिसदे ताईं द्वारपाल दरबाजा खोली दिंदा हे, कने भेडां तिसदी अबाज सुणदिया न, कने सैह अपणियां भेडां जो ना लेई-लेई करी सददा हे कने बाहर लेई जांदा हे |
\v 4 कने जालु सैह अपणिया सारियां भेडां जो बार कडी बोंदा हे, तां तिना दे अंगे-अंगे चलदा हे कने भेडां तिसदे पिच्छे-पिच्छे चली पोंदिया न ; क्योंकि सैह तिसदी अबाज पछेणदियां न |
\v 5 पर सैह होरसी दे पिच्छे नी जांदियां, पर तिना ते नठदियां न, क्योंकि सैह होरसी दी अबाज नी पछेणदियां न |"
\v 6 यीशुऐ तिना ने ऐ दृष्टान्त बोलया, पर सैह नी समझे की ऐ क्या गल्लां न जड़ा सैह सांझो ने बोलदा हे |
\s यीशु खरा पुआल
\p
\v 7 तालु यीशुये तिना ने फिरी बोलया, "मैं तुसां ने सच्च-सच्च बोलदा हे, की भेडां दा दरबाजा मैं हे |
\v 8 जितणे मिंजो ते पेहेले आये ; सैह सारे चोर कने डाकू न पर भेडां तिना दी नी सुणी |
\v 9 दरबाजा मैं हे: अगर कोई मिंजो चे अंदर जा तां तिसदा उद्धार होंगा कने तिनी अंदर बाहर ओंदे जांदे रेणा कने पंणी मिलदी रेंणी |
\v 10 चोर कुसी होरसी कम्मे ताईं नी पर चोरी करणे कने मारणे कने खत्म करणे ताईं ओंदा हे | पर मैं इस ताईं आया की तिना जो जिन्दगी मिल्ले कने मती सारी मिल्ले |
\v 11 खरा पुहआल मैं हे ; खरा पुआल भेडां ताईं अपणी जान दिंदा हे |
\v 12 मजदूर सैह ना पुहाल हे, कने ना तां मालिक हे, मिर्गे जो ओंदा दिखी करी, भेडां जो छडी करी नठी जांदा हे, मिर्ग तिना जो पकड़दा हे कने तां ते करी दिंदा |
\v 13 सैह इस ताईं नठी जांदा हे की सैह मजदूर हे, कने तिसयो भेडां दी चिंता नी हे |
\v 14 खरा पुआल मैं हे ; मैं अपणियां भेडां जो जाणदा हे, कने मेरियां भेडां मिंजो जाणदियां न |
\v 15 जियां पिता मिंजो जाणदा हे, कने मैं पिता जो जाणदा हे | कने मैं भेडां ताईं अपणी जान दिंदा हे |
\v 16 कने मेरियां होर बी भेडां न, जड़ियां इसा गुराला दियां नी न, मिंजो तिना जो लोंणा बी जरूरी हे, तिना मेरी अबाज सुणनी हे ; तां फिरी इको झुण्ड कने इको ई पुआल होंणा हे |
\v 17 पिता इस ताईं मिंजो ने प्यार करदा हे, की मैं तिसयो अपणी जान दिंदा हे, की तिना जो फिरी लेई लें |
\v 18 कोई तिना जो मिंजो ते खोंदा नी हे, मैं तिना जो अपु ई दिंदा हे: मिंजो तिना जो देंणे दा बी आधिकार हे, कने तिना जो फिरी बापस लेणे दा बी आधिकार हे: ऐ हुक्म मेरे पिता मिंजो दितया हे |
\v 19 इना गल्लां दिया बजा ने यहूदियां च फिरी फुट पेई गेई |
\v 20 तिना चे मते बोलणा लग्गे, " इदे च बुरी आत्मा हे, कने सैह पागल हे ; इसदी कजो सुंणा दे न ?"
\v 21 होरनी बोलया, "ऐ गल्लां ऐसे बंदे दियां नी न जिदे च बुरी आत्मा हो: क्या बुरी आत्मा अन्ने दी अखी खोली सकदी हे ?"
\s यहूदियाँ दा अविश्वास
\p
\v 22 यरूशलेम च स्थापना दा त्योहार होया, कने सर्दियां दी रित थी |
\v 23 कने यीशु मंदरे च सुलैमाने दे ओसारे च घुमा दा था |
\v 24 तालु यहूदियां तिसयो घरोटी लिया कने पुछया, "तू साड़े मने जो कालू दीकर चिंता च रखगा ? अगर तू मसीह हे तां सांझो ने साफ-साफ बोली दे |"
\v 25 यीशुऐ तिना जो जबाब दिता, "मैं तुसां ने बोली दितया हे, पर तुसां मेरा भरोसा करदे ई नी, जड़े कम्म मैं अपणे पिता दे नाऐ ने करदा हे से ई मेरे गबाह न |
\v 26 पर तुसां इस ताईं मेरा भरोसा नी करदे न क्योंकि तुसां मेरियां भेडां चे नी न |
\v 27 मेरियां भेडां मेरी अबाज सुणदियां न, कने मैं तिना जो जाणदा हे, कने सैह मेरे पिच्छे-पिच्छे चलदियां न |
\v 28 मैं तिना जो अनन्त जिन्दगी दिंदा हे, कने तिना दा कदी नाश नी होणा कने कोई तिना जो मेरे हथे ला खोई नी सकदा हे |
\v 29 मेरा पिता, जिनी तिना जो मिंजो दितया हे, सबना ते बडा हे, कने कोई तिना जो पिता दे हथे ला खोई नी सकदा |
\v 30 मैं कने पिता इको ई न |"
\v 31 यहूदियां तिसयो मारणे ताईं फिरी पथर चुके |
\v 32 इस पर यीशुऐ तिना ने बोलया, "मैं पिता दिया तरफा ला तुहान्जो मते भले कम्म दसयो न, तिना चे कुस कम्मां ताईं तुसां मिंजो पथर मारा दे न ?"
\v 33 यहूदियाँ तिसयो जबाब दिता, "भले कम्म ताईं असां तिजो पथर नी मारा दे न, पर परमेश्वरे दी निंदा करणे दी बजा ने कने इस ताईं की तू आदमी होई करी अपणे जो परमेश्वरे बोलदा हे |"
\v 34 यीशुऐ तिना जो जबाब दिता, "क्या तुहाड़िया व्यवस्था च नी लिखया की 'मैं बोलया, तुसां ईश्वर न' ?
\v 35 अगर तिनी तिना जो ईश्वर बोलया जिना बाल परमेश्वरे दा बचन पूजया हे (कने पबित्र शास्त्रे दी गल लोप नी होई सकदी |)
\v 36 तां जिसयो पिते पबित्र बोली करी संसार च भेजया हे, तुसां तिसयो बोलदे न, 'तू निंदा करदा हे,' इस ताईं की मैं बोलया, "की मैं परमेश्वरे दा पुत्र हे' |
\v 37 अगर मैं अपणे पिता दा कम्म नी करदा, तां मेरा भरोसा मत करा |
\v 38 पर अगर मैं करदा हे, तां चाऐ मेरा भरोसा ना बी करा, पर तिना कम्मा दा तां भरोसा करा, ताकि तुसां जाणन कने समझन की पिता मिंजो च हे |"
\v 39 तालु तिना फिरी पकड़ने दी कोसिस किती पर सैह तिना दे हथे ते निकली गिया |
\v 40 फिरी सैह यरदने दे पार तिसा जगा पर चली गिया, जिथू यूहन्ना पेले बपतिस्मा दिंदा था, कने ओथू रिया |
\v 41 कने बहतेरे तिसदे बाल आई करी तिसने बोलदे थे, "यूहन्ना तां कोई निशाण नी दसया, पर यूहन्ना जड़ा कुछ इसदे बारे च बोलया दा सैह सारा सच्च था |"
\v 42 कने ओथू मतयां तिसदे पर भरोसा किता |
\c 11
\s लाजर दी मौत
\p
\v 1 मरियम कने तिसा दी बेहण मरथा दे ग्रां बैतनिय्याह च लाजर नाऐ दा इको आदमी बीमार था |
\v 2 ऐ से ई मरियम थी जिना प्रभुऐ उपर इत्र नियोरी करी तिसदे पैरां जो अपणे बाला ने पुंजया था, तिसा दा ई भाई लाजर बीमार था |
\v 3 तिसा दिया बेंहणा तिसयो बोली भेजया, "हे प्रभु, दिख, जिसयो तू प्यार करदा हे, सैह बीमार हे |"
\v 4 ऐ सुणी करी यीशुऐ बोलया, "ऐ बिमारी मौत ताईं नी हे, पर परमेश्वरे दिया महिमा ताईं हे, ताकि तिसने परमेश्वरे दे पुत्रे दी महिमा हो |"
\v 5 कने यीशु मरथा कने तिसदी बेंहण कने लाजरे ने प्यार करदा था |
\v 6 जालु तिनी सुणाया, की सैह बीमार हे, जिसा जगा सैह था, ओथु दो रोज होर रुकी गिया |
\v 7 फिरी तिसदे बाद तिनी चेलयां ने बोलया, "ओआ, असां फिरी यहूदिया जो चलदे न |"
\v 8 चेलयां तिसने बोलया, "हे रब्बी हुंणी तां यहूदी तीजो पथर ने मारणा चांहदे थे, क्या फिरी बी तू ओथयो चलया हे ?"
\v 9 यीशुऐ जबाब दिता, "क्या दिने दे बाहरा घंटे नी होंदे न ? अगर कोई दिने चले, तां तिसयो ठोकर नी लगदी, क्योंकि इस संसारे दी लौई ने मिलदा हे |
\v 10 पर अगर कोई राती जो चले, तां तिसयो ठोकर लगणी, क्योंकि तालू लौओ नी होंदी हे |"
\v 11 तिनी ऐ गल्लां बोलियां, कने तिसदे बाद तिना ने बोलणा लग्गा, "साड़ा दोस्त लाजर सोई गिया हे, पर मैं तिसयो जगाणा चलया हे |"
\v 12 तालु चेलयां तिसने बोलया, "हे प्रभु, अगर सैह सोई गिया हे, तां तिनी बची जाणा |"
\v 13 यीशुऐ तां तिसदिया मौता दे बारे च बोलया था: पर सैह समझे की तिनी निद्रां ने सोई जाणे दे बारे च बोलया |
\v 14 तालु यीशुऐ तिना ने साफ बोली दिता की, ''लाजर मरी गिया हे |
\v 15 कने मैं तुहाड़िया बजा ने खुश हे की मैं ओथु नी था जिसने तुसां भरोसा करन | पर हुण ओआ, हुण असां तिसदे बाल चलदे न |"
\v 16 तालु थोमा ने जिसयो दिदुमुस बोलदे न, अपणे सोगी बाले चेले ने बोलया, "ओआ, असां बी तिसदे सोगी मरने ताईं चलदे न |"
\s यीशु पुनरुत्थान कने जिन्दगी
\p
\v 17 यीशुऐ जो आई करी ऐ पता चला की तिसयो कबरां च रखयो चार दिन होई गिया न |
\v 18 बैतनिय्याह यरूशलेम दे नेड़े कोई दो मील था |
\v 19 कने मते यहूदी मरथा कने मरियम बाल तिसदे भाईऐ दे बारे च बचार देंणा आयो थे |
\v 20 जालु मरथा यीशुऐ दे ओंणे दी खबर सुणी करी यीशुऐ ने मिलणा गेई, पर मरियम घरे बेई रेई |
\v 21 मरथा यीशुऐ जो बोलया, "हे प्रभु, अगर तू ऐथू होंदा, तां मेरा भाई कदी नी मरदा |
\v 22 कने हुण बी मिंजो पता हे, की जड़ा कुछ तू परमेश्वरे ला मंगगा, परमेश्वरे तिजो देंणा |"
\v 23 यीशुऐ तिसने बोलया, "तेरा भाई जिन्दा होई जाणा |"
\v 24 मरथा तिसने बोलया, मैं जाणदी हे, "आखरी दिना च पुनरुत्थाने दे बगते तिनी जिंदे होई जाणा |"
\v 25 यीशुऐ तिसने बोलया, "पुनरुत्थान कने जिन्दगी मैं ई हे, जड़ा कोई मिंजो पर भरोसा करदा हे सैह अगर मरी बी जा, तमी तिनी जी पोंणा |
\v 26 कने जड़ा कोई जिन्दा हे, कने मिंजो पर भरोसा करदा हे, तिनी अनन्त काले दीकर नी मरणा | तू क्या इसा गल्लां पर भरोसा करदी हे ?"
\v 27 तिनी तिसने बोलया, "हाँ, हे प्रभु, मैं भरोसा करी लिया हे, की परमेश्वरे दा पुत्र मसीह जड़ा संसारे च ओंणे बाला था, सैह तू ई हे |"
\s यीशु रोया
\p
\v 28 ऐ बोली करी सैह चली गेई, कने अपणिया बेंहणा जो होले करी सदी करी बोलया, "गुरु ऐथू ई हे, कने तिजो सदा दा हे |"
\v 29 सैह सुणदे ही जट उठी करी तिसदे बाल आई |
\v 30 (यीशु हले दीकर ग्रांऐ च नी पूजया था, पर तिसा ई जगा च था जिथू मरथा तिसने मिली थी) |
\v 31 तालु जड़े यहूदी तिसदे सोगी घरे थे, कने तिसा जो शांति देदे थे, ऐ दिखी करी की मरियम जट उठी करी बाहर चली गेई हे कने ऐ समझी करी की सैह कबरां पर रोंणा गेई हे, सैह तसदे पिच्छे चली पे |
\v 32 जालु मरियम ओथु पुज्जी जिथू यीशु था, तां तिसयो दिखदे ई तिसदे पैरां च पेई करी बोलया, "हे प्रभु, अगर तू ऐथू होंदा तां मेरा भाई नी मरदा |"
\v 33 जालु यीशुऐ तिसा जो कने तिना यहूदियां जो जड़े तिसा सोगी आयो थे रोंदे दिखया, तां आत्मा च बड़ा ई उदास कने बेचेंन होया,
\v 34 कने बोलया, "तुसां तिसयो कुथू रखया हे ? " तिना तिसने बोलया, "हे प्रभु, चली करी दिखी ले |"
\v 35 यीशुऐ दियां अखी चे आंसू निकलना लग्गे |
\v 36 तालु यहूदी बोलणा लग्गे, "दिखा, सैह तिसने कदेई प्यार रखदा था |"
\v 37 पर तिना चे कितणे ई जणया बोलया, "क्या ऐ जिनी अन्ने दियां अखी खोलियां, ऐ बी नी करी सकया की ऐ आदमी नी मरदा ?"
\s लाजरे जो जिन्दा करणा
\p
\v 38 यीशु मने च उदास होई करी कबरां पर आया, सैह इको गुफा थी, कने इको पथर तिसा पर रखया था |
\v 39 यीशुऐ बोलया, "पथरे जो हटा |" तिस मरयो दी बेंहण बोलणा लग्गी, "हे प्रभु, तिदे चे तां हुण मुस्क ओआ दी हे, क्योंकि तिसयो मरयो चार रोज होई गियो न |"
\v 40 यीशुऐ तिसने बोलया, "क्या मैं तिजो ने बोलया नी था की अगर तू मिंजो पर भरोसा करगी तां परमेश्वरे दी महिमा जो दिखगी |"
\v 41 तालु तिना सैह पथर हटाया, फिरी यीशुऐ नजरां उपर करी के बोलया, "हे पिता, मैं धन्याबाद करदा हे की तू मेरी सुणी लेई |
\v 42 कने मैं जाणदा था, की तू हमेशा मेरी सुणदा हे, पर जड़ी भीड़ अखे बखे खड़ुतियो हे, तिना दिया बजा ने बोलया, जिसने की सैह भरोसा करन, की तू मिंजो भेजया हे |"
\v 43 ऐ बोली करी तिनी जोरे ने पुकारया, "हे लाजर निकली आ | "
\v 44 जड़ा मरी गिया था, सैह कफने ते हथ पैर बन्यो निकली आया कने तिसदा मु कपड़े नी लपेटया था | यीशुऐ तिना ने बोलया, "इसयो खोली करी जाणा दिया |"
\s यीशुऐ दे खिलाफ साजिश
\p
\v 45 तालु जड़े यहूदी मरियमा बाल आयो थे, कने तिना तिसदा ऐ कम्म दिखया था, तिना चे मतयां तिसदे पर भरोसा किता |
\v 46 तिना चे कितणयां ई फरीसियां बाल जाई करी यीशुऐ दे कम्मा दी खबर दिती |
\v 47 इस पर बड्डे याजकां कने फरीसियां मेन सभा दे लोंका जो किठा करी बोलया, "असां करा दे क्या न ? ऐ आदमी तां बड़े निशाण दसदा हे |
\v 48 अगर असां इसयो इयां ही छडी दिता, तां सारयां तिसदे पर भरोसा करी लेंणा कने रोमियाँ आई करी साड़िया जगा कने जातिया दोना पर कब्जा करी लेंणा |"
\v 49 तालु तिना चे काईफा नाऐ दा इक आदमी जड़ा तिस साले दा महायाजक था, तिनी बोलया, "तुसां कुछ नी जाणदे ;
\v 50 कने ना ऐ सोचदे न, तुहाड़े ताईं ऐ ठिक हे, की साड़े लोंकां ताईं इको आदमी मरे, ऐ नी की सारिया जातिया दा नाश होई जा |"
\v 51 ऐ गल अपणिया तरफा ला नी बोली, पर तिस साले दा महायाजक होई करी भविष्यवाणी किती, की यीशुऐ तिसा जाति ताईं मरणा ;
\v 52 कने ना सिर्फ इसा जातिया ताईं, पर इस ताईं बी, की परमेश्वरे दिया तितर बितर ओलादा जो इको करी दे |
\v 53 सैह तिस रोजे ते ई तिसयो मारने दी सलाह करणा लगी पे |''
\v 54 इस ताईं तां यीशु तिस बगते ते यहूदियां दे सामणे होई करी नी गुमया ; पर ओथु ते बंणे दे नेड़े बाले देशे दे इफ्राईम नाऐ दे इकी शेहरे जो चली गिया, कने अपणे चेलयाँ सोगी ओथू ई रेंणा लग्गा |
\v 55 कने यहूदिया दा फसह नेड़े था, कने मते लोक फसह ते पेले यरूशलेम जो गे ताकि अपणे आपे जो शुद्ध करन |
\v 56 कने यीशुऐ जो तोपदे कने मंदरे च खड़ोई करी अपु चे बोलणा लग्गे, "तुसां क्या समझदे न ? क्या सैह त्योहारे च नी ओंगा ?"
\v 57 कने बड्डे याजकां कने फरीसियां ऐ हुक्म दितया था, की अगर कुस्यो पता लग्गे की यीशु कुथू हे तां दसनयो, ताकि तिसयो पकड़ी लेंन |
\c 12
\s यीशुऐ दे पैरां पर इत्र पाणा
\p
\v 1 फिरी यीशु फसह ते छे रोज पेहेले बैतनिय्याह च आया, जिथू लाजर था: जिसयो यीशुऐ मरयां च जिन्दा कितया था |
\v 2 ओथू तिना तिसदे ताईं रोटि तयार किती, कने मरथा सेवा करा दी थी, कने लाजर बी तिना चे इको था, जड़े तिसदे सोगी रोटि खांणे ताईं बैठयो थे |
\v 3 तालु मरियमा जटामासी दा अधा सेर मेंहगा इत्र लेई करी यीशुऐ दे पैरां पर नियोरया, कने अपणे बालां ने तिसदे पैर पूंजे, कने इत्रे दिया खुशबुया ने सारा घर सुगन्धित होई गिया |
\v 4 पर तिसदे चेलयाँ चे यहूदा इस्करियोती नाऐ दा इको चेला था जड़ा तिसयो पकड़बाना चाहंदा था, बोलणा लग्गा,
\v 5 "ऐ इत्र तिनसो दिनारां च बेची करी गरीबां जो कनी देई दिता ?"
\v 6 तिनी ऐ गल इस ताईं नी बोली की, की तिसयो गरीबां दी चिंता थी, पर इस ताईं की सैह चोर था कने तिसदे बाल तिना दी थेली रेंदी थी, कने तिसा च कोई कुछ पांदे थे, सैह कडी लेंदा था |
\v 7 यीशुऐ बोलया, "इसयो मिंजो दबाणे बाले रोजे ताईं रेंणा दे |
\v 8 क्योंकि गरीब तां तुहाड़े सोगी हमेशा रेंणा हे, पर मैं तुहाड़े सोगी हमेशा नी रेंणा |"
\s लाजरे दे खिलाफ साजिश
\p
\v 9 यहूदियाँ चे आम लोकां जो पता लग्गा, की सैह ओथु हे, कने सैह यीशुऐ दीया ई बजा ने नी पर सैह इस ताईं बी की लाजर बी दिखणा हे, जिसयो तिनी मरयां चे जिन्दा कितया था |
\v 10 तालु बड्डे याजकां लाजरे जो बी मारणे दी सलाह किती |
\v 11 क्योंकि तिसदिया बजा ने मते यहूदी चली गे, कने यीशुऐ पर भरोसा किता |
\s यरूशलेम च विजय-प्रवेश
\p
\v 12 दुऐ दिने मतयां लोंका जड़े त्योहरे च आयो थे, ऐ सुणी करी, की यीशु यरूशलेम च ओआ दा हे |
\v 13 इस ताईं तिना खजूरी दियां, डालियाँ लियां, कने तिसने मिलणे ताईं निकले, कने पुकारणा लग्गे, "होशाना | इस्राएले दा राजा दन्य हो, जड़ा प्रभु दे नाऐ ने ओंदा हे |"
\v 14 जालु यिशुऐ जो इको गदे दा बच्चा मिल्ला, तां तिसदे पर बैठा, जियां लिखया हे,
\v 15 "हे सिय्योने दिया कुड़िये, डर मत ; दिख तेरा राजा गदे दे बच्चे च चड़ी करी ओआ दा हे |"
\v 16 तिसदे चेले, ऐ गल्लां पेहेले नी समझे थे ; पर जालु यीशुऐ दी महिमा प्रगट होई, तां तिना जो याद आया, की ऐ गल्लां तिसदे बारे च लिखियां थियां ; कने लोंका तिसदे कने ऐदया व्यवहार कितया था |
\v 17 तालु भिड़ा दे लोंका जड़े तिस बेले तिसदे सोगी थे तिना ऐ गबाई दिती की तिनी लाजरे जो कबरां ला सदी करी, मरयां चे जिन्दा किता था |
\v 18 इसा बजा ने लोक तिसयो मिलणा आयो थे क्योंकि तिना सुणाया था, की तिनी ऐ अनोखा कम्म कितया हे |
\v 19 तालु फरीसियां अपु चे बोलया, "सोचा तां सही तुसां ला कुछ नी होंदा: दिखा, संसार तिसदे पिच्छे होई चलया हे |"
\s युनानियाँ दा यीशुऐ जो टोपणा
\p
\v 20 जड़े लोक तिस त्योहारे च भजन करणा आयो थे तिना चे केई यूनानी थे |
\v 21 तिना गलील दे बैतसैदा दे रेणेबाले फिलिप्पुस दे बाल आई करी तिसने बिणती किती, "श्रीमान असां यिशुऐ ने मिलणा चांहदे न |"
\v 22 फिलिप्पुसे आई करी अद्रियासे ने बोलया ; तालु अन्द्रियास कने फिलिप्पुसे यीशुऐ ने बोलया |
\v 23 इस पर यीशुऐ तिना जो बोलया, "सैह बगत आई गिया हे, की आदमिये  दे पुत्रे दी महिमा हो |
\v 24 मैं तुसां ने सच्च-सच्च बोलदा हे, की जालु दीकर कणका दा दाणा जमिना च पेई करी मरी नी जांदा हे, सैह किला ई रेंदा हे पर जालु मरी जांदा हे, तां मते फल दिंदा हे |
\v 25 जड़ा अपणे प्राणा ने प्यार करदा हे, सैह तिना जो गबाई दिंदा हे ; कने जड़ा इस संसारे च अपणे प्राणा जो प्यार नी करदा हे ; तां तिनी अनन्त जिन्दगियां ताईं तिसदी रक्षा करणी हे |
\v 26 अगर कोई मेरी सेवा करे, तां मेरे पिच्छे चलि पो ; कने जिथू मैं हे ओथु मेरे सेवके बी होणा ; अगर कोई मेरी सेवा करे, तां पिते तिसदा आदर करणा |
\s क्रूसे दी मौता दा इशारा
\p
\v 27 "हुंण मेरा जी बड़ा बेचेन होआ दा हे | इस ताईं में क्या बोलें ? 'हे पिता, इसा घड़िया ते मिंजो बचाई ले ?' पर मैं इसा ई बजा ने इसा घड़िया च पुजया हे |
\v 28 हे पिता अपणे नाऐ दी महिमा कर |" तालु ऐ आकाशवाणी होई, "मैं इसदी महिमा कितियो हे, कने फिरी बी करगा |"
\v 29 तालु सैह लोक जड़े खड़ुइ करी सुंणा दे थे, तिना बोलया, की बदल गरजया, कने होरनी बोलया, "कोई स्वर्गदूत तिसने बोलया |"
\v 30 इसी पर यीशुऐ बोलया, "ऐ अबाज मेरे ताईं नी तुहाड़े ताईं आई हे |
\v 31 हुण इस संसारे दा न्याय होंणा हे, हुण इस संसारे दा सरदार कडी देंणा हे |
\v 32 कने अगर मैं धरतिया ते उपर चढ़ाया जांगा, तां सारयां जो अपणे बाल खीचगा |"
\v 33 इयां बोली करी तिनी ऐ प्रगट करी दिता, की तिनी कुसा मौती ने मरणा हे |
\v 34 इसा पर लोंका तिसने बोलया, "असां व्यवस्था दी ऐ गल सुणियो हे की मसीहे हमेशा रेंणा हे, फिरी तू कजो बोला दा हे, की आदमिये  दे पुत्रे जो उच्चे पर चड़ाणा जरूरी हे ? ऐ आदमिये  दा पुत्र कुण हे ?"
\v 35 यीशुऐ तिना ने बोलया, "ज्योति हुण थोड़िया देरा दीकर तुहाड़े बिच हे, जालु दीकर ज्योति तुहाड़े सोगी हे तालु दीकर चली रिया ; इयां ना होए की नेहेरा तुहान्जो घेरोटी ले ; जड़ा नेहेरे च चलदा हे तिसयो नी पता होंदा की कतां चलया हे |
\v 36 जालु दीकर ज्योति तुहाड़े सोगी हे, ज्योतिया पर भरोसा करा की तुसां ज्योतिया दी ओलाद होन |" ऐ गल्लां बोली करी यीशु चली गिया कने तिना ते लुकी रिया |
\s यहूदियां दा अविश्वास च बणी रेंणा
\p
\v 37 कने तिनी तिना दे सामणे इतणे निशाण दस्से, तमी तिना तिसदे पर भरोसा नी किता ;
\v 38 ताकि यशायाह भविष्यद्वक्तां दा बचन पूरा हो जड़ा तिनी बोलया ; "हे प्रभु साड़िया खबरा पर कुनी भरोसा किता हे ? कने प्रभुऐ दा भुजबल कुदे पर प्रगट होया ?"
\v 39 इसा बजा ने सैह भरोसा नी करी सके, क्योंकि यशायाह ऐ बी बोलया हे:
\v 40 "तिनी तिना दी अखी अन्निया, कने मन कठोर कितया हे, कुथी इयां ना होऐ , की अखी ते दिखन, कने मने ते समझ न, कने बदली जान, कने मैं तिना जो ठिक करें |"
\v 41 यशायाहे ऐ गल्लां इस ताईं बोलियां, की तिनी तिसदी महिमा दिखी, कने तिसदे बारे च गल्लां कितियां |
\v 42 मते सरदारां बी तिदे पर भरोसा किता, पर फरीसियां दिया बजा ने सबना सामणे नी मंनदे थे, इयां ना हो की आराधनालय ते कडयो जान |
\v 43 क्योंकि तिना जो आदमिये  दी प्रशंसा परमेश्वरे दी प्रशंसा ते जादा प्यारी लगदी थी |
\v 44 यीशुऐ पुकारी करी बोलया, "जड़ा मेरे पर भरोसा करदा हे, सैह मिंजो पर नी पर मिंजो भेजणे बाले पर भरोसा करदा हे |
\v 45 कने जड़ा मिंजो दिखदा हे, सैह मिंजो भेजणे बाले जो दिखदा हे |
\v 46 मैं संसारे च इको ज्योति बणी करी आया हे ताकि जड़ा मिंजो पर भरोसा करगा सैह कदी नेहेरे च नी रे |
\v 47 अगर कोई मेरियां गल्लां सुणी करी नी मन्ने, तां मैं तिसयो दोषी नी बोलणा हे, क्योंकि मैं संसारे जो दोषी बोलणे ताईं नी आया, पर संसारे दा उद्धार करणे ताईं आया हे |"
\v 48 जड़ा मिंजो तुच्छ समझ दा हे कने मेरियां गल्लां नी मंनदा हे तिसयो दोषी बोलणे बाला तां इको ई हे, मतलब की जड़ा बचन मैं बोलया हे, तिनी तिसयो पिछले रोज दोषी बणाणा |
\v 49 क्योंकि मैं अपणिया तरफा ला गल्लां नी कितियां न, पिता जिनी मिंजो भेजया हे तिनी मिंजो हुक्म दितया हे की क्या-क्या बोलें ?
\v 50 कने मैं जाणदा हे, की तिसदा हुक्म अनन्त जिन्दगी हे, सैह जियां पिता मिंजो ने बोलदा हे, तियां ई बोलदा हे |"
\c 13
\s यीशुऐ दा चेल्यां दा पैर धोंणा
\p
\v 1 फसह दे त्योहरे ला पेहले जालु यीशुऐ जाणी लिया, की मेरी सैह घड़ी आई गियो हे की मैं संसारे जो छडी करी अपणे पिते बाल जां, तां यीशुऐ अपणे लोकां ने, जड़े संसारे च थे, जदिया प्यार सैह रखदा था, आखरी दीकर सियुदा ई प्यार रखदा रिया |
\v 2 कने जालु शेतान शमौन दे पुत्र यहूदा इस्करियोती दे मने च ऐ पाई बैठया था, की तिसयो पकड़वाई दे, तां रोटिया खांणे दे बेले |
\v 3 यीशुऐ ऐ जाणी करी की पिता ने सब कुछ मेरे हथे देई दितया हे कने मैं परमेश्वरे दे बखे ते आया हे, कने परमेश्वरे बाल जांणा हे |
\v 4 खांणा खांदे बेले उठी करी यीशुऐ अपणे कपड़े खोली दिते, कने अंगोछा लेई करी अपणा लक बनया |
\v 5 तालु बांडे च पांणी लेई करी चेलयां दे पैर धोई करी कने जड़ा अंगोछा लके च बनया था तिसने पुंजणा लग्गा |
\v 6 जालु सैह शमौन पतरस दे बखे आया तालु तिनी तिसने बोलया, "हे प्रभु, तू कजो मेरे पैरां धों दा हे ?"
\v 7 यिशुऐ तिसयो जबाब दिता, "जड़ा मैं करदा हे, सैह तू हुण नी समणा हे, पर इसदे बाद समझणा हे |"
\v 8 पतरसे तिसने बोलया, "तू मेरे पैरां कदी नी धोई सकदा | " ऐ सुणी करी यीशुऐ तिसने बोलया, "अगर मैं तेरे नी धोते, तां तेरा मेरे सोगी कोई बी रिश्ता नी हे |"
\v 9 शमौन पतरसे तिसने बोलया, "हे प्रभु, तां मेरे पैर ई नी बल्कि हथ कने सर बी धोई दे |"
\v 10 यीशुऐ तिसने बोलया, "जड़ा नोहोई बैठया हे, तिसयो पैरा धोंणे दे सिवा होर कुछ धोंणे दी जरूरत नी हे ; सैह बिलकुल शुद्ध हे, कने तू शुद्ध हे ; पर सारे नी न |"
\v 11 सैह तां अपयों पकड़ाणे बाले जो जाणदा था ताईं तां तिनी बोलया, "तुसां सारे दे सारे शुद्ध नी न |"
\v 12 जालु सैह तिना दे पैरां जो धोई बैठा तां सैह कपड़े पाई करी फिरी बेई गिया तां तिना ने बोलणा लग्गा, "क्या तुसां समझे की मैं तुहाड़े सोगी क्या कितया हे ?
\v 13 तुसां मिंजो गुरु, कने प्रभु, कने भला बोलदे न, क्योंकि मैं सेई हे |
\v 14 अगर मैं प्रभु कने गुरु होई करी तुहाड़े पैर धोते, तां तुहान्जो बी इको दूजे दे पैर धोंणा चाईदे |
\v 15 क्योंकि मैं तुहान्जो नमूना दसी दितया हे, की जियां मैं तुहाड़े सोगी किता, तुसां बी तियां ई करा |
\v 16 मैं तुसां ने सच्च-सच्च बोलदा हे, नोकर अपणे मालिके ते बडा नी, कने ना भेजया होया, अपणे भेजणे बाले ते |
\v 17 तुसां तां ऐ गल्लां जाणदे न, कने अगर इना पर चलन, तां धन्य होन |
\v 18 मैं तुसां सारे दे बारे च नी बोला दा हे: जिना जो मैं चुणया हे, तिना जो मैं जाणदा हे: पर ऐ इस ताईं हे, की पबित्र शास्त्रां दा बचन पूरा होऐ , 'जिनि मेरी रोटि खादी, तिनी मिंजो लत मारी |'
\v 19 हुण मैं तुहान्जो तिसदे होणे ते पेहेले दसी दिंदा हे की जालु होई जांगा तां तुसां भरोसा करनयो की मैं से ई हे |
\v 20 मैं तुसा ने सच्च-सच्च बोलदा हे, की जड़ा मेरे भेजयां जो अपनांदा हे, सैह मिंजो बी अपनांदा हे, कने जड़ा मिंजो अपनांदा हे, सैह मेरे भेजणे बाले जो बी अपनांदा हे |"
\s धोखे पासे इशारा
\p
\v 21 ऐ गल्लां बोली करी यीशु आत्मा च बेचेंन होया कने गबाई दिती, "मैं तुसां ने सच्च-सच्च बोलदा हे, की तुसां चे इकी जणे मिंजो पकड़ाबाणा हे |''
\v 22 चेले ऐ शक करदे होऐ , इकी दुऐ पासे दिखणा लग्गे, ऐ कुसदे बारे च बोला दा हे |
\v 23 तिसदे चेलयांचे इको जिसने यीशु प्यार रखदा था, यीशुऐ दिया छातिया पासे झुकी करी बैठया था |
\v 24 तालु शमौन पतरसे तिसदे पासे इशारा करी के पुछया, "दसी दे तां, सैह कुसदे बारे च बोला दा हे ?"
\v 25 तालु तिनी बी यीशुऐ दिया छातिया पासे झुकी करी पुछया, "हे प्रभु, सैह कुण हे ?" यीशुऐ जबाब दिता " जिसयो मैं ऐ रोटिया दा टुकड़ा डोबी करी दिंगा, से ई हे |"
\v 26 कने तिनी टुकड़ा डोबी करी शमौने दे पुत्र यहूदा इस्क्रीयोती जो दिता |
\v 27 कने टुकड़ा लेंदे ई शेतान तिदे च बड़ी गिया: तालु यीशुऐ तिसने बोलया, "जड़ा तू कराणा हे, जट कर |"
\v 28 पर बैठयां चे कुसियो बी नी पता लग्गा की तिनी ऐ गल कजो बोली |
\v 29 यहूदा बाल थेली रेंदी थी, इस ताईं कुनी-कुनी समझया, की यीशु तिसयो बोला दा हे, की जड़ा कुछ सांझो त्योहारे ताईं चाई दा सैह खरीदी ले, या गरीबां जो कुछ दे |
\v 30 तालु सैह टुकड़े लेई करी जट बारे जो चली गिया, कने राती दा टाईम था |
\s नोआ हुक्म
\p
\v 31 जालु सैह बाहर चली गिया तां यीशुऐ बोलया, ''हुण आदमिये  दे पुत्रे दी महिमा होई, कने परमेश्वरे दी महिमा तीदे च होई ;
\v 32 कने परमेश्वरे बी अपणे चे इदी महिमा करणी, कने तोल्ली ई करणी |
\v 33 हे बच्चो, मैं होर थोड़ी देर तुहाड़े बखे हे ; फिरी तुसां मिंजो तोपणा, कने जियां मैं यहूदियाँ जो बोलया, 'जिथू मैं जांणा हे, ओथु तुसां नी आई सकदे न, 'तियां ई मैं हुण तुहान्जो बी बोलदा हे |
\v 34 मैं तुहान्जो इको नौआं हुक्म दिंदा हे, इको दूजे ने प्यार रखा: जियां मैं तुसां ने प्यार रख्या हे, तियां ई तुसां बी इकी दूजे ने प्यार रखा |
\v 35 अगर अपु चे प्यार रखगे ताईं पता चलणा की तुसां मेरे चेले न |
\v 36 शमौन पतरसे तिसने बोलया, "हे प्रभु तू कतां जांणा हे ? " यीशुऐ जबाब दिता, "जिथू मैं जांणा हे, ओथु तू मेरे पिच्छे नी आई सकदा ? मैं तां तेरे ताईं अपणे प्राण देंणे न |"
\v 37 पतरसे तिसने बोलया, "हे प्रभु, हुण मैं तेरे पिच्छे कनी आई सकदा हे ? मैं तां तेरे ताईं अपणे प्राण देंणे न |"
\v 38 यीशुऐ जबाब दिता, "क्या तू मेरे ताईं अपणे प्राण देंणे न ? मैं तिजो ने सच्च-सच्च बोलदा हे की मुर्गे बांग नी देंणी जालू दीकर तू मिंजो तिन बरी मना नी करी दिंगा |
\c 14
\s परमेश्वरे दीकर पुजणे दा रस्ता
\p
\v 1 "तुहाड़ा मन बेचेन ना होऐ, तुसां परमेश्वरे पर भरोसा रखदे न तां मिंजो पर बी भरोसा रखा |
\v 2 मेरे पिता दे घरे रेंणे दियां मतियाँ जगा न, अगर नी हुंदियां, तां मैं तुसां ने बोली दिंदा क्योंकि मैं तुहाड़े ताईं जगा तेयार करणा जांदा हे |
\v 3 अगर मैं जाई करी तुहाड़े ताईं जगा तेयार करें, तां फिरी आईकरी तुहान्जो अपणे सोगी लेई जांगा, ताकि जिथु मैं रें ओथु ई तुसां बी रेंन |
\v 4 कने जिथु मैं जांणा हे तुसां ओथु दा रस्ता जाणदे न |"
\v 5 थोमें तिसने बोलया, "हे प्रभु, सांझो नी पता तू कतां जाणा हे, तां सांझो रस्ता कियां पता होंणा ?"
\v 6 यीशुऐ तिना ने बोलया, "रस्ता कने सचाई कने जिन्दगी मैं ही हे ; मेरे बिना कोई बी परमेश्वरे बाल नी पुज्जी सकदा हे |
\v 7 अगर तुसां मिंजो जाणया होंदा, तां मेरे पिता जो बी जाणदे, कने हुण तिसयो जाणदे बी हेन, कने तिसयो दिखया बी हे |"
\v 8 फिलिप्पुसे तिसने बोलया, "हे प्रभु, पिता जो सांझो दसी दे: ऐई साड़े ताईं बतेरा हे |"
\v 9 यीशुऐ तिसने बोलया, "हे फिलिप्पुस, मैं इतणे रोजां ला तुहाड़े सोगी हे, क्या तू मिंजो नी जाणदा जिनी मिंजो दिखया हे तिनी पिता जो बी दिखया हे: तू कजो बोला दा की पिता जो सांझो दस ?
\v 10 क्या तू भरोसा नी करदा हे, की मैं पिता च हे, कने पिता मिंजो च न ? ऐ गल्लां जड़ियां मैं तुसां ने बोला दा हे, अपणिया तरफा ते नी बोला दा, पर पिता मिंजो च रेई करी अपणे कम्म करदा हे |
\v 11 मेरी ई प्रतीति करा, की मैं पिता च हे ; कने पिता मिंजो च हे ; नितां मेरे कम्मा ने ई मेरी प्रतीति करा |
\v 12 "मैं तुसां ने सच्च-सच्च बोलदा हे, की जड़ा मिंजो पर भरोसा करदा हे, ऐ कम्म जड़े मैं करदा है तिनी बी करणे, क्योंकि मैं पिता बाल जाणा हे |
\v 13 कने जड़ा कुछ तुसां मेरे नाऐ ने मंगगे, से ई मैं करगा ताकि पुत्रे ने पिता दी महिमा होऐ  |
\v 14 अगर तुसां मिंजो ते मेरे नाऐ ते कुछ मंगगे, तां मैं तिसयो करगा |
\s पबित्र आत्मा दी प्रतिज्ञा
\p
\v 15 "अगर तुसां मिंजो ने प्यार करदे न, तां मेरे हुकमा जो मनगे |
\v 16 कने मैं पिता ने बिनती करगा, की सैह तुहान्जो जो इको होर सायक दे, ताकि सैह हमेशा तुहाड़े सोगी रे |
\v 17 मतलब की सच्च दी आत्मा, जिसयो संसार अपनाई नी सकदा, क्योंकि सैह ना तिसयो दिखदा हे कने ना तिसयो जाणदा हे: तुसां तिसयो जाणदे न, क्योंकि सैह तुहाड़े सोगी रेंदा हे कने तिनी तुसां च होणा |
\v 18 "मैं तुहान्जो अनाथ नी छडणा हे, मैं तुहाड़े बाल ओणा हे |
\v 19 कने थोड़ी देर रेई गेई हे की संसारे मिंजो नी दिखणा, पर तुसां मिंजो दिखणा, इस ताईं की मैं जिन्दा हे, कने तुसां बी जिन्दा रेंणा हे |
\v 20 तीसी दिने तुहान्जो पता लगणा, की मैं अपणे पिता च हे कने तुसां मिंजो च न, कने मैं तुसां च हे |
\v 21 जिसदे बाल मेरा हुक्म हे, कने सैह तिसयो मंनदा हे, से ई मिंजो ने प्यार करदा हे, कने मैं बी तिसने प्यार करणा हे कने जड़ा मिंजो ने प्यार करदा हे, तिसने मेरे पिते बी प्यार करणा, कने मैं तिसने प्यार रखणा, कने मैं अपणे आपे जो तिदे पर प्रगट करणा हे |"
\v 22 तिनी यहूदे जड़ा इस्करियोती नी था, तिनी बोलया, "हे प्रभु, क्या होया की तू अपणे आपे जो सांझो पर प्रगट करणा चाहंदा हे, कने संसारे पर नी ?"
\v 23 यीशुऐ तिसयो जबाब दिता, "अगर कोई मिंजो ने प्यार करे, तां सैह मेरे बचना जो मनगा, कने मेरे पिते तिसने प्यार करणा, कने असां तिसदे बाल ओंणा हे, कने तिसदे सोगी बासणा हे |
\v 24 जड़ा मिंजो ने प्यार नी करदा, सैह मेरे बचना जो नी मंनदा हे, कने जड़ा बचन तुसां सुणदे न, सैह मेरा नी हे पर मेरे पिता दा हे, जिनी मिंजो भेजया हे |
\v 25 "ऐ गल्लां मैं तुहाड़े सोगी रेई करी तुसां ने बोलियां न |
\v 26 सायक मतलब की पबित्र आत्मा जिसयो पिते मेरे नाऐ ने भेजणा हे, तिनी तुहान्जो सारियां गल्लां सिखाणिया न, कन्ना जड़ा कुछ मैं तुसां ने बोलया हे, सैह सब कुछ तुहान्जो याद कराणा हे |
\v 27 मैं तुहान्जो शांति देई जांदा हे, मैं अपणी शांति तुहान्जो दिंदा हे ; जियां संसार दिंदा हे, तियां मैं तुहान्जो नी दिंदा हे: तुहाड़ा मने ना घबरा कने ना डरे |
\v 28 तुसां सुणाया, की मैं तुहान्जो ने बोलया, "मैं जाणा हे, कने तुहाड़े बाल फिरी ओणा हे अगर तुसां मेरे ने प्यार करदे न, तां इसा गल्लां ने खुश होंदे न, की मैं पिता बाल जाणा हे क्योंकि पिता मिंजो ते बडा हे |"
\v 29 कने मैं हुण ऐ सब होणे ला पेहेले तुहान्जो ने बोली दिता हे, की जालु सैह होई जा, तां तुसां भरोसा करन |
\v 30 हुण मैं तुहाड़े सोगी मतियाँ गल्लां नी करणियां न, क्योंकि इसी संसारे दे सरदार ओणा हे, कने मिंजो च तिसदा कुछ नी हे |
\v 31 पर ऐ इस ताईं होंदा हे की संसार जो पता लग्गे की मैं पिता ने प्यार करदा हे, कने जियां पिता मिंजो हुक्म दितया, मैं तियां ई करदा हे | उठा, ऐथू ला चला |
\c 15
\s यीशु सच्ची दाखा दी बेल
\p
\v 1 " सच्ची दाखा दी बेल मैं हे ; कने मेरा पिता किसान हे |
\v 2 जड़ी डाली मिंजो ने लगियो हे, कने नी फल्दी, तिस जो सैह बडी दिंदा हे, कने जड़ी फल्दी हे तिसा जो सैह छांडदा हे ताकि सैह होर फले |
\v 3 तुसां तां तिस बचने दिया बजा ने शुद्ध न, जड़ा मैं तुसां ने बोलया हे |
\v 4 तुसां मिंजो च बणी रिया, कने मैं तुहान्जो च : जियां कोई डाली अगर दाखा दिया बेला ते टूटी जा, तां सैह अपु नी फली सकदी, तियां ई अगर तुसां मिंजो च नी बणि रेंगे तां फली नी सकदे |
\v 5 मैं दाख बेल हे: कने तुसां डालियाँ न ; जड़ा मिंजो ने बणी रेंदा हे, कने मैं तिदे च, सैह मतां फलदा हे, क्योंकि मिंजो ने अलग होई करी तुसां कुछ नी करी सकदे |
\v 6 अगर कोई मिंजो ने बंणी नी रे तिसयो डालियाँ साईं फेंकी दिंदे न, कने सुकी जांदा हे ; कने लोक तिना जो चुकी करी अग्गी च पाई दिंदे न, कने सैह फकुई जान्दिया न |
\v 7 अगर तुसां मिंजो ने बंणी रेन, कने मेरियां गल्लां तुसां च बणी रेंन तां तुसां जड़ा चांगे सैह मंगा कने सैह तुहाड़े ताईं होई जाणा |
\v 8 मेरे पिता दी महिमा इसी ने होंदी हे, की तुहान्जो च मतां फल होऐ, ताईं ई तुसां मेरे चेले बणना |
\v 9 जियां पिता मिंजो ने प्यार किता, तियां ई मैं तुहान्जो ने प्यार किता मेरे प्यारे च बंणी रिया |
\v 10 अगर तुसां मेरे हुकमा जो मनगे, तां मेरे प्यारे च बंणि रेंगे: जियां की मैं अपणे पिता दे हुक्मा जो मनया हे कने तिसदे प्यारे च बणी रेंदा हे |
\v 11 मैं ऐ गल्लां तुहान्जो इस ताईं बोलियां न, की मेरी ख़ुशी तुसां च बणी रे, कने तुहाड़ी ख़ुशी पुरी होई जा |
\v 12 "मेरा हुक्म ऐ हे, की जियां मैं तुसां ने प्यार रखया हे तियां ई तुसां बी इकी दुऐ ने प्यार रखा |
\v 13 इस ते बडा प्यार कुसी दा नी, की कोई अपणें दोस्तां ताईं प्राण दे |
\v 14 जड़ा बी हुक्म मैं तुहान्जो दिंदा हे, अगर तुसां तिसयो करन, तां तुसां मेरे दोस्त न |
\v 15 हुण मैं तुहान्जो सेवक नी बोलणा, क्योंकि सेवक नी जाणदा हे, की तिदा स्वामी क्या करदा हे: पर मैं तुहान्जो दोस्त बोलया हे, क्योंकि मैं जड़ियां गल्लां अपणे पिता ते सुणियां, सैह सारियां तुहान्जो दसी दितियां न |
\v 16 तुसां मिंजो नी चूंणया हे पर मैं तुहान्जो चूंणया हे कने तुहान्जो बणाया ताकि तुसां जाईकरी फल लोंन ; कने तुहाड़ा फन बणी रे, ताकि तुसां मेरे नाऐ ने जड़ा कुछ पिता ते मंगन, सैह तुहान्जो दे |
\v 17 इना गल्लां दा हुक्म मैं इस ताईं दिंदा हे, ताकि तुसां इकी दुऐ ने प्यार रखन |
\s संसार दा बैर
\p
\v 18 "अगर संसार तुहान्जो ने बैर रखदा हे, तां तुसां जाणदे न, की इना तुसां ते पेहेले मिंजो ने बी बैर रखया |
\v 19 अगर तुसां संसारे दे होंदे, तां संसार अपणयां ने प्यार करदा हे, पर इसा बजा नी की तुसां इस संसारे दे नी न, पर तुहान्जो चूंणया हे इस तांईं संसार तुहान्जो ने बैर रखदा हे |
\v 20 जड़ी गल मैं तुसां ने बोली थी, 'सेवक अपणे स्वामीऐ ते बडा नी होंदा हे, 'तिना जो याद रखा: अगर तिना मिंजो सताया, तां तुहान्जो बी सताणां ; अगर तिना मेरी गल मन्नी, तां तुहाड़ी बी मनणी |
\v 21 पर ऐ सारा कुछ तिना मेरे नाऐ दिया बजा ने तुहाड़े सोगी करणा हे क्योंकि सैह मेरे भेजणे बालयां जो नी जाणदे न |
\v 22 अगर मैं नी ओंदा कने तिना ने गल्लां नी करदा, तां सैह पापी नी बणदे पर हुण तिना जो तिना दे पापां ताईं कोई भाना नी |
\v 23 जड़ा मिंजो ने बैर रखदा हे, सैह मेरे पिता ने बी बैर रखदा हे |
\v 24 अगर मैं तिना च सैह कम्म नी करदा, जड़े कुनी होरनी नी किते तां सैह पापी नी बणदे, पर हुण तां तिना मिंजो कने मेरे पिता दोनो जो दिखया हे, कने दोनो ने बैर किता |
\v 25 कने ऐ इस ताईं होया, की सैह बचन पूरा हो, जड़ा तिना दिया व्यवस्था च लिखया हे, 'तिना मिंजो ने बेकार च ई बैर किता |'
\v 26 पर जालु सैह सायक ओंगा, जिसयो मैं तुहाड़े बाल पिता दिया तरफा ते भेजगा, मतलब की सच्च दी आत्मा जड़ी पिता दिया तरफा ते निकलदी हे, तां तिनी मेरी गबाई देंणी |
\v 27 कने तुसां बी गबाह न क्योंकि तुसां शुरू ते मेरे सोगी न |
\c 16
\p
\v 1 "ऐ गल्लां मैं तुहान्जो ने इस ताईं बोलियां की तुसां ठोकर ना खान |
\v 2 तिना तुहान्जो आराधनालय ते कडी देंणा, कने सैह बगत ओणा हे, की अगर कोई तुहान्जो मारी दिंगा तिनी ऐ समझणा हे की मैं परमेश्वरे दी सेवा करदा हे |
\v 3 कने तिना ऐ इस ताईं करणा क्योंकि तिना ना पिता जो जाणया हे कने ना मिंजो जाणदे न |
\v 4 पर मैं ऐ गल्लां इस ताईं तुसां ने बोलियां, ताकि जालु तिना दा बगत ओऐ तां तुहान्जो याद आई जा, की मैं तुसां ने पेहेले ई बोली दितया था |
\s पबित्र आत्मा दे कम्म
\p "मैं शुरू च तुसां ने ऐ गल्लां इस ताईं नी बोलियां क्योंकि मैं तुहाड़े सोगी था |
\v 5 हुण मैं अपणे भेजणे बाले जाणा हे कने तुसां चे कोइ मिंजो नी पूछदा हे, 'तू कतां चलया हे ?'
\v 6 पर मैं जड़ियां ऐ गल्लां तुसां ने बोलियां न, इस ताईं तुहाड़ा मन दुखी होया हे |
\v 7 तमी मैं तुसां ने सच्च बोलदा हे, की मेरा जाणा तुहाड़े ताईं खरा हे, क्योंकि अगर मैं नी जांगा, तां तिनी सायके तुहाड़े बाल नी ओंणा, पर मैं जांगा, तां तिसयो तुहाड़े बाल भेजी दिंगा |
\v 8 कने तिनी आई करी संसारे जो पाप कने धार्मिकता कने न्याय दे बारे च दसणा |
\v 9 पापे दे बारे च इस ताईं की सैह मिंजो पर भरोसा नी करदे ;
\v 10 कने धार्मिकता दे बारे च इस ताईं की मैं पिता बाल चलया हे, कने तुसां मिंजो फिरी नी दिखणा हे,
\v 11 कने न्याय दे बारे च इस ताईं की संसारे दे सरदारे जो दोषी ठहराया हे |
\v 12 "मिंजो तुहान्जो ने होर बी मतियाँ गल्लां बोलणिया न, पर हले तुसां इना जो सेन नी करी सकदे |
\v 13 पर जालु सैह मतलब की सच्च दिया आत्मा ओंणा हे, तां तुसां जो सारा सत्य दा रस्ता दसणा हे, क्योंकि तिनी अपणी तरफा ते नी बोलणा हे, पर जड़ा कुछ सुणगा, से ई बोलणा हे, कने होणे बालियां गल्लां तुहान्जो दसगा |
\v 14 तिनी मेरी महिमा करणी, क्योंकि तिनी मेरियां गल्लां चे लेई करी तुहान्जो दसणा हे |
\v 15 जड़ा कुछ पिता दा हे, सैह सब मेरा हे ; ताईं तां मैं बोलया था की, तिनी मेरियां गल्लां चे लेई करी तुहान्जो दसणा हे |
\s दुख सूखे च बदली जाणा हे
\p
\v 16 "थोड़िया देरा च तुसां मिंजो नी दिखणा हे, कने फिरी थोड़िया देरा बाद मिंजो दिखणा हे |"
\v 17 तालु तिसदे कितणयां ई चेलयां अपु चे बोलया, "ऐ क्या हे, जड़ा सैह सांझो ने बोला दा हे, 'थोड़िया देरा च तुसां मिंजो नी दिखणा, कने फिरी थोड़िया देरा बाद मिंजो दिखणा हे ?' कने ऐ 'इस ताईं की मैं पिता बाल चलया हे ' ?"
\v 18 तालु तिना बोलया, "ऐ 'थोड़ी देर' जड़ा इनी बोलया, ऐ क्या गल हे ? असां नी जाणदे, की क्या बोला दा हे |"
\v 19 यीशुऐ ऐ जाणी करी, की सैह मिंजो ते पूछणा चांहदे न, फिरी तिना जो बोलया, "क्या तुसां अपु चे मेरिया इसा गल्लां दे बारे च पूछा दे न, 'थोड़िया देरा च तुसां मिंजो नी दिखणा, कने फिरी थोड़िया देरा बाद मिंजो दिखणा हे ' ?
\v 20 मैं तुसां ने सच्च-सच्च बोलदा हे ; तुसां रोंणा कने दुखी होणा हे, पर संसारे खुश होणा हे: तुसां जो दुख होणा, पर तुहाड़ा दुख ख़ुशी च बदली जाणा हे |
\v 21 जनानी जालु जमणा लगदी हे तां तिसा जो पिढ़ होंदी हे, क्योंकि तिसा दे दुखे दी घड़ी आईयो हे, पर जालु सैह बच्चा जम्मी बोंदी हे तां इसा खुशिया ने की संसारे च इको इनसान पैदा होया हे, तिस दुखे जो फिरी कदी याद नी करदी |
\v 22 कने हुण तां तुहान्जो दुख हे, पर मैं तुसां ने फिरी मिलणा हे कने तुहाड़े मन खुश होई जाणे न ; कने तुहाड़ी खुशी तुहान्जो ते कुनी नी खोंणी |
\v 23 तिस रोजे तुसां मिंजो ते कुछ नी पूछणा: मैं तुसां ने सच्च-सच्च बोलदा हे, अगर पिता ते कुछ मंगगे, तां तिनी मेरे नाऐ ने तुहान्जो देंणा |
\v 24 हले दीकर तुसां मेरे नाऐ ने कुछ नी मंगया ; पर मंगगे तां मिलणा ताकि तुहाड़ी ख़ुशी पूरी होई जा |
\s संसारे पर जित
\p
\v 25 "मैं तुहान्जो ने ऐ गल्लां दृष्टान्ता च बोलियां न, पर सैह बगत ओणा हे, की मैं तुसां ने दृष्टान्ता च होर नी बोलणा हे पर खुली करी पिता दे बारे च दसगा |
\v 26 तिस रोजे तुसां मेरे नाऐ ने मंगणा, कने मैं तुसां ने ऐ नी बोलदा, की मैं तुहाड़े ताईं पिता ने बिनती करगा |
\v 27 क्योंकि पिता तां अपु ही तुसां ने प्यार करदा हे, इस ताईं की तुसां मिंजो ने प्यार रखया हे, कने ऐ बी भरोसा किता की, मैं पिता दिया तरफा ला निकलया हे |
\v 28 मैं पिता ते निकली करी संसारे च आया हे, फिरी संसारे जो छडी करी पिता बाल जाणा हे |"
\v 29 तिसदे चेलयां बोलया, "दिख, हुण तां तू खुली करी बोला दा हे |"
\v 30 हुण असां जाणी गियो न, की तू सारा कुछ जाणदा हे, कने तिजो जरूरत (प्रयोजन) नी हे, की कोई तिजो ते पुच्छे, असां इस पर भरोसा करदे न, की तू परमेश्वरे ला निकलया हे |"
\v 31 ऐ सुणी करी यीशुऐ बोलया, "की क्या तुसां हुण भरोसा करदे न ?
\v 32 दिखा, सैह घड़ी ओंणी हे बल्कि आई रियो हे की तुसां सारयां बख-बख होई करी अपणे-अपणे रस्ते जाणा हे, कने मिंजो किल्ला छडी देंणा हे, तमी मैं किल्ला नी क्योंकि मेरा पिता मेरे सोगी हे |
\v 33 मैं ऐ गल्लां तुसां ने इस ताईं बोलियां न, ताकि तुसां जो मिंजो च शांति मिलले, संसार च तुहान्जो दुख होणा हे, पर सबर रखा, मैं संसारे जो जीती लिया हे |"
\c 17
\s यीशुऐ दी बड्डे याजकिय प्राथना : अपणे ताईं
\p
\v 1 यीशुऐ ऐ गल्लां बोलियां कने अपणियां नजरां अम्बरे पासे करिके बोलया, "हे पिता, सैह घड़ी आई गेई हे, अपणे पुत्रे दी महिमा कर, ताकि पुत्र बी तेरी महिमा करे,
\v 2 क्योंकि तू तिसयो सारयां प्राणियां पर हक (आधिकार) दितया हे, की जिना जो तू दितया हे, तिना सबना जो सैह अनन्त जिन्दगी दे |
\v 3 कने अनन्त जिन्दगी ऐ हे, की सैह तिजो इकमात्र सच्चे परमेश्वरे जो कने यीशु मसीह जो, जिसयो तू भेजया हे, जाणन |
\v 4 जड़ा कम्म तू मिंजो करणे जो दितया था, तिसयो पूरा करिके मैं धरतिया पर तेरी महिमा किती हे |
\v 5 कने हुण, हे पिता तू अपणे सोगी मेरी महिमा तिसा महिमा ने कर जड़ी संसारे दे होणे ला पेले मेरी तेरे सोगी थी |
\s अपणे चेल्यां ताईं
\p
\v 6 "मैं तेरा ना तिना आदमिया पर प्रगट किता जिना जो संसारे ते तू मिंजो दिता: सैह तेरे थे कने तू तिना जो मिंजो दिता कने तिना तेरे बचना जो मनी लिया हे |
\v 7 हुण सैह जाणी गियो न, की जड़ा कुछ तू मिंजो दितया हे, सब कुछ तेरिया तरफा ला हे |
\v 8 क्योंकि जड़ियां गल्लां तू मिंजो बाल पूजाईंयां थियां, मैं तिना जो तिना बाल पूजाई दिता कने तिना सैह गल्लां अपनाई लियां: कने सच्ची जाणी लिया हे, की मैं तेरिया तरफा ते निकलया हे, कने भरोसा करी लिया हे की तू ई मिंजो भेजया हे |
\v 9 मैं तिना ताईं बिणती करदा हे, संसारे ताईं बिनती नी करदा हे सिर्फ तिना ताईं ई करदा हे जड़े तू मिंजो दितयो न क्योंकि सैह तेरे न |
\v 10 कने जड़ा कुछ मेरा हे सैह सब कुछ तेरा हे ; कने जड़ा तेरा हे सैह मेरा हे कने सब तेरा हे ; कने जड़ा तेरा हे, सैह मेरा हे ; इना ने मेरी महिमा प्रगट होई हे |
\v 11 मैं बादे च संसारे च नी रेंणा हे ; पर इना संसारे च रेंणा हे, कने मैं तेरे बाल ओंदा हे ; हे पबित्र पिता, अपणे तिसी नाऐ ने जड़ा तू मिंजो दितया हे, तिना दी रक्षा कर, ताकि सैह साड़े साईं इको होन |
\v 12 जालु मैं तिना सोगी था, तां मैं तेरे तिस नाऐ ने जड़ा तू मिंजो दितया हे, तिना दी रक्षा किती, मैं तिना दी चौकसी किती कने बिनाशे दे पुत्रे जो छडी करी तिना चे कूसदा बी नाश नी होया, इस ताईं की पबित्र शास्त्रे दी गल पुरी हो |
\v 13 पर हुण मैं तेरे बाल ओणा हे, कने ऐ गल्लां मैं संसारे ने बोलदा हे, ताकि तिना जो मेरी ख़ुशी अपणे अंदर पूरी मिल्ले |
\v 14 मैं तेरा बचन तिना बाल पुजाई दितया हे, कने संसारे तिना ने बैर किता, क्योंकि जियां मैं संसारे दा नी हे, तियां ई से बी संसारे दे नी न |
\v 15 मैं ऐ बिनती नी करदा, की तू तिना जो संसारे ते चुकी ले, पर ऐ की तू तिना जो तिसी दुष्टे ला बचाई रखे |
\v 16 जियां मैं संसारे दा नी हे, तियां ई से बी इस संसारे दे नी न |
\v 17 सत्य ने तू तिना जो पबित्र कर: तेरा बचन सत्य हे |
\v 18 जियां तू मिंजो संसारे च भेजया, तियां ई मैं बी इना जो संसारे च भेजया हे |
\v 19 कने मैं तिना ताईं अपणे आपे जो पबित्र करदा हे ताकि सैह बी सत्य ने पबित्र होन |
\s सब विश्वासियां ताईं
\p
\v 20 " मैं बस इना ताईं ई बिनती नी करदा हे, पर तिना ताईं बी जिना इना दे बचना ने मिंजो पर भरोसा करणा हे,
\v 21 की सैह सारे इको होन ; जियां पिता तू मिंजो च हे, कने मैं तिजो च हे, तियां ई सैह बी सांझो च होन, इस ताईं की संसार भरोसा करे, तू ई मिंजो भेजया हे |
\v 22 कने सैह महिमा जड़ी तू मिंजो दिती, कने मैं तिना जो दितियो हे की सैह तियां ई इको होन जियां असां इको न |
\v 23 मैं तिना च कने तू मिंजो च ताकि सैह सिद्ध होईकरी इको होई जान, कने संसार जाणे की तू ई मिंजो भेजया हे, कने जियां तू मिंजो ने प्यार रखया हे, तियां ई तिना ने बी प्यार रख |
\v 24 हे पिता, मैं चाहंदा हे की जिना जो तू मिंजो दितयो हे, जिथू मैं हे, ओथू बी मेरे सोगी होन ताकि सैह मेरिया तिसा महिमा जो दिखन जड़ी तू मिंजो दितयो हे, क्योंकि तू मिंजो संसारे दे बणने ते पेहेले ला ई मिंजो ने प्यार रख्या हे |
\v 25 हे धार्मिक पिता, संसारे मिंजो नी जाणया, पर मैं तिजो जाणया कने इना बी जाणया की तू मिंजो भेजया हे |
\v 26 कने मैं तेरा ना तिना जो दसया कने दसदे रेंणा हे ताकि जड़ा प्यार तिजो मिंजो ने था, सेई तिना चे रे कने मैं तिना च रे |"
\c 18
\s यीशुऐ दा पकड़ाया जाणा
\p
\v 1 यीशु ऐ गल्लां बोली करी अपणे चेलयां सोगी किद्रोन नाले पार गिया | तिथू इको बाग था, यीशु कने तिसदे चेले तिस बागे गे |
\v 2 तिसयो पकड़बांणे बाला यहूदा बी तिसा जगा जो जाणदा था, क्योंकि यीशु ओथू अपणे चेले सोगी जांदा था |
\v 3 तालू यहूदा, सिपाईयां दी इको टोलिया कने बड्डे याजकां कने फरीसियां दे पयादयां जो लेई करी तिस बागे च आया कने हथां च दिय्ये, मशालां, कने हथियार लियो थे |
\v 4 तालू यीशु, तिना सबना गल्लां जो जाणी करी जड़ियां तिस ने होंणे बालियां थियां, बाहर निकलया कने तिना ते पुछया, " की कुसयो तोपा दे न ?
\v 5 तिना तिसयो जबाब दिता, "यीशु नासरिये जो |" यीशुऐ तिना जो बोलया, " की मैं ई हे यीशु नासरी हे " | तिसयो पकड़बाणे बाला यहूदा बी तिना सोगी खड़ुतया था |
\v 6 तिसयो ऐसा बोलदे ई, "की मैं ही हे,'' सैह पिच्छे हटी करी धरतिया पर ढेई पे |
\v 7 तालू यीशुऐ तिना ते फिरी पुछया की, "कुसयो तोपा दे न, "तिना बोलया, यीशु नासरी जो |"
\v 8 यीशुऐ जबाब दिता, "मैं तां तुसां जो बोली बैठया हे की मैं ई यीशु नासरी हे, अगर मिंजो तोपा दे न तां इना जो जाणा दिया |"
\v 9 ऐ इस ताईं होया की, की तिनी जड़ा बचन बोलया था सैह पूरा हो: "जिना जो तू मिंजो दितया हे तिना चे मैं इकी जो बी नी गबाया हे |"
\v 10 तालू शमौन पतरसे अपणी तलवार कडी कने, महायाजक दे इकी नोकरे पर चलाई दिती कने तिस दा इको कन्न उड़ाई दिता | तिस सबके दा ना मलखुस था |
\v 11 तालू यीशुऐ पतरसे ने बोलया, "अपणिया तलवारा जो मयाना च रख | जड़ा कटोरा मेरे पिता मिंजो दितया हे, क्या मैं तिसयो नी पिऐं ?"
\s हन्ना दे सामणे यीशु
\p
\v 12 तालू सिपाईयां कने तिना दे सूबेदारां कने यहूदियां दे प्यादयां यीशु जो पकड़ी करी बनी दिता,
\v 13 कने पहले तिसयो हन्ना बाल लेई गे, क्योंकि सैह तिस साले दे महायाजक काईफा दा सौरा था |
\v 14 ऐ से ई काइफा नाऐ  इक आदमी था, जिनी यहूदियां जो सलाह दिती थी की इको मरदे दा साड़े लोकां तांईं मरणा खरा हे |
\s पतरसे दा मना करणा
\p
\v 15 शमौन पतरस कने इको होर चेला बी यीशुऐ दे पिच्छे चली पे, इस चेले जो महायाजक जाणदे पछेणदे थे, इस ताईं सैह बड्डे याजकां सोगी अंगणे च गिया,
\v 16 पर पतरस बाहर दरबाजे पर खड़ोई रिया, पर जालू सैह दुआ चेला जिसयो महायाजक जाणदे थे सैह बाहर आया कने तिनी द्वारसेबकां जो बोली करी पतरसे जो अंदर लेई ओंदा |
\v 17 सैह सेबकणी जड़ी दरबाजे पर खड़ोतियो थी, तिना पतरसे जो बोलया, "की तू बी इस आदमिये  दे चेलयां चे तां नी ऐ ? " तिनी बोलया, "मैं नी हे |"
\v 18 सबक कने पयादे सर्दिया दिया बजा ने अग्ग बाली करी तपा दे थे, कने पतरस बी तिना सोगी खड़ोई करी अग्ग तपा दा था |
\s बड्डे याजके ते यीशुऐ दी पूछताछ
\p
\v 19 तां महायाजक यीशु ते तिसदे चेले कने तिसदे उपदेशां दे बारे च पूछताछ किती |
\v 20 यीशुऐ तिसयो जबाब दिता, "मैं संसार च खुली करी गल्लां कितियां, मैं आराधनालय कने मंदरे च जाई करी हमेशा उपदेश दिता जीथू यहूदी किठे होंदे थे, कने कुछ बी लुकी करी नी बोलया |
\v 21 तू मिंजो ते कजो पूछा दा हे ? सुणने बालयां ते पुछ की मैं तिना ने क्या बोलया हे | दिख, सैह जाणदे न की मैं क्या-क्या बोलया हे |"
\v 22 जालू यीशुऐ ऐसा बोलया, तां बखे खड़ोत्यो प्यादयां चे इकी प्यादे, यीशु जो थपड़ मारी करी बोलया, " तू महायाजक जो इयां जबाब दे दा ?"
\v 23 यीशुऐ तिसयो जबाब दिता, " अगर मैं बुरा बोलया, तां गबाई दे ; पर अगर खरा बोलया हे तां मिंजो कजो मारा दा हे ?
\v 24 हन्ने तिसयो बनी करी काइफा महायाजक बाल भेजी दिता |
\s पतरसे दा दोबारा मना करणा
\p
\v 25 शमौन पतरस खड़ोई करी अग तपा दा था, तालू तिना तिसयो पुछया की, "की तू बी तां तिसदे चेलयां चे तां नी हे ?" तिनी मना करिके बोलया, " मैं नी हे |"
\v 26 महायाजक दे सबकां चे इकी नोकरे, जड़ा तिसदा रिशेदार बी था कने तिसदा कन्न पतरसे बडी दितया था, तिनी बोलया की तिजो क्या मैं तिस दे सोगी बागे च नी दिखया था ?"
\v 27 पतरसे फिरी मना करी दिता, कने तालू जट मुर्गे बांग देई दिती |
\s पिलातुस दे सामणे यीशु
\p
\v 28 फिरी सैह यीशु जो काईफा बाल ते लेई आऐ कने किल्ले जो लेई गे, कने ब्यागा दा बगत था पर सैह अपु किले अंदर नी गे ताकि अशुद्ध ना होई जान, कने फसह दी रोटि खाई सकन |
\v 29 तालू पिलातुस बाहर निकलया कने तिना बाल आया कने बोलणा लग्गा, "तुसां इस आदमिये पर कुसा गल्ला दा अरोप लगा दे न ?"
\v 30 तिना तिसयो जबाब दिता, अगर ऐ पापी नि होंदा तां असां इसयो तेरे हथे नी दिंदे |"
\v 31 पिलातुसे तिना जो बोलया, "तुसां ई इसयो लेई जाई करी अपणिया व्यवस्था दे अनुसार इसयो सजा दिया |" यहूदियां तिसयो बोलया, " की सांझो कोई हक नी हे की असां कुसी दे प्राण लेई सकन |"
\v 32 ऐ इस ताईं होया की यीशु दी सैह गल पूरी हो जड़ी तिनी इशारा करदे बोली थी मेरी मौत कियां होणी हे |"
\v 33 तालू पिलातुस फिरी किले दे अंदर गिया, कने यीशुऐ जो सदी करी पुछया, "तू क्या यहूदियां दा राजा हे ?"
\v 34 यीशुऐ जबाब दिता, "तू क्या ऐ गल अपणिया तरफा ते बोला दा हे, की कुनी होरनी ऐ गल तीजो मरे बारे च बोली हे ?"
\v 35 पिलातुसे जबाब दिता, "क्या मैं यहूदी हे ? तेरिया ई जाती कने बड्डे याजकां तिजो मेरे हथे दितया हे |
\v 36 यीशुऐ जबाब दिता, मेरा राज्य इस संसारे दा नी हे, अगर मेरा राज्य इस संसारे दा होंदा तां मेरे सेबकां लड़णा था की मिंजो यहूदी नी पकड़ी सकन: पर मेरा राज्य एथू नी हे |
\v 37 पिलातुसे तिसयो बोलया "तू क्या राजा हे ? " यीशुऐ जबाब दिता, "तू बोलदा हे की मैं राजा हे, मैं इस ताईं जन्म लिया हे की कने इस ताईं संसारे च आया हे की सच्च दी गबाई दें | जड़ा कोई सच्चा हे, सैह मेरा बचन सुणदा हे |"
\v 38 पिलातुसे तिसयो बोलया, "सच्च क्या हे ?"
\s मौत दी सजा दा हुक्म
\p ऐ बोली करी सैह फिरी यहूदियां बाल चली गिया कने तिना ने बोलया, "मिंजो तीदे च कोई बी दोष नी लग्गा दा हे |
\v 39 पर तुहाड़ा ऐ रिबाज हे की मैं फसह च तुहाड़े ताईं इको आदमी छडी दे | तुसां क्या चांहदे न की मैं तुहाड़े ताईं यहूदियां दे राजे जो छडी दे ?"
\v 40 तालू तिना फिरी जोरे ने बोलया, "इसयो नी, पर साड़े ताईं तू बरअब्बा जो छडी दे |" कने बरअब्बा डाकू था |
\c 19
\p
\v 1 इसा गल्लां पर पिलातुसे यीशुऐ जो कोड़े मारवाये |
\v 2 कने सपाईयां कंडयां दा मुकट बणाया कने तिसदे सिरे पर रखया, कने तिसयो बैंगणी कपड़े पेनाऐ,
\v 3 कने तिसदे बखे आईकरी बोलणा लग्गे, "नमस्ते, यहूदियाँ दे राजा " कने तिसयो थपड़ मारे |
\v 4 तालु पीलातुसे फिरी बाहर निकली करी लोंका ने बोलया, "मैं तिसयो तुहाड़े बाल फिरी लोंदा हे, ताकि तुहान्जो पता लग्गे की मिंजो इदे च कोई बी दोष नजर नी आया |"
\v 5 तालु यीशुऐ जो कंडया दा मुकट कने बैंगणि कपड़े पेनाइ करी बाहर कडया कने पिलातुसे तिना ने बोलया, "दिखा, ऐ आदमी |"
\v 6 जालु बड्डे याजकां कने प्यादयां तिसयो दिखया, तां चीलाई करी बोलया, "इसयो क्रूसे पर चढ़ा, क्रूसे पर चढ़ा | " पिलातुसे तिना जो बोलया, "तुसां ई इसयो क्रूसे पर चढ़ा, क्योंकि मिंजो इदे च कोई दोष नी मिल्ला हे |"
\v 7 यहूदियाँ तिसयो जबाब दिता, "साड़ी बी व्यवस्था हे कने व्यवस्था दे अनुसार सैह मारी देणे जोगा हे क्योंकि तिनी अपणे आपे जो परमेश्वरे दा पुत्र बणाया हे |"
\v 8 जालु पिलातुसे ऐ गल सुणी तां सैह होर बी डरी गिया |
\v 9 कने फिरी किले दे अंदर गिया कने यीशुऐ जो बोलया, "तू कुथू दा हे ? " पर यीशुऐ तिसयो कोई बी जबाब नी दिता |
\v 10 पिलातुसे तिसयो बोलया, "मिंजो ने कनी बोला दा हे ? क्या तू जाणदा नी की तीजो छडणे दा हक बी मिंजो हे कने तीजो क्रूसे पर चड़ाणे दा हक बी मिंजो हे |"
\v 11 यीशुऐ जबाब दिता, "अगर तीजो उपरे ला नी दितया होंदा, तां तेरा मिंजो पर कोई हक नी होंदा, इस ताईं जिनी मिंजो तेरे हथे पकड़ाया हे, तिसदा पाप जादा हे |"
\v 12 ऐ गल सुणी करी पिलातुसे तिसयो छडणा चाया, पर यहूदियां चीलाई-चीलाई करी बोलया, "अगर तू इसयो छडी दिंगा तां तेरी भक्ति कैसरे ताईं नी हे ; जड़ा कोई अपणे आपे जो राजा बणादा हे सैह केसरे दा सामना करदा हे |"
\v 13 ऐ गल्लां सुणी करी पीलातुस यीशुऐ जो बाहर लेई आया कने तिसा जगा इको चबूतरा था जिसयो इब्रानी च 'गब्बता' बोलदे न, कने न्याय आसने पर बैठा |
\v 14 ऐ फसह दी तयारियां दा रोज था कने छेमें घंटे दे लगबग था: तालु तिनी यहूदियाँ जो बोलया, "ऐ ई हे, तुहाड़ा राजा | "
\v 15 पर सैह चिलाऐ, "लेई जा | लेई जा | इसयो क्रूसे पर चढ़ा | " पिलातुसे तिना जो बोलया, "क्या मैं तुहाड़े राजे जो क्रूसे पर चढ़ां ? " बड्डे याजकां जबाब दिता, "केसरे जो छडी करी साड़ा होर कोई राजा नी हे |"
\v 16 तालु तिनी तिसयो तिना दे हथे देई दिता ताकि सैहतिसयो क्रूसे पर चड़ान |
\s क्रूसे पर चढ़ाया जाणा
\p
\v 17 तालु सैह यीशुऐ जो लेई गे | कने सैह अपणा क्रूस चुकी करी तिसा जगा दीकर बाहर गिया, जिसा जो 'खोपड़ी' बोलदे न कने इब्रानी च 'गुलगुता' |
\v 18 ओथु तिना तिसयो कने तिसदे सोगी दो आदमियां जो क्रूसे पर चढ़ाया, इकी जो इको पास्से कने, दुजे जो दुऐ पास्से, कने बिच यीशुऐ जो |
\v 19 कने पिलातुसे इको दोषे दी चिठ्ठी लिखी करी क्रूसे पर लगाई दिती कने तिसा पर ऐ लिखया था, "यीशु नासरी यहूदियाँ दा राजा |"
\v 20 ऐ चिठ्ठी मतयां यहूदियाँ पड़ी क्योंकि सैह जगा जिथू यीशुऐ जो क्रूसे पर चड़ाया था शेहरे बखे थी कने चिठ्ठी इब्रानी कने लतीनी कने यूनानी च लिखियो थी |
\v 21 तालु यहूदियाँ दे बड्डे याजक पिलातुसे बोलया, "यहूदियां दा राजा मत लिख पर ऐ की तिनी बोलया, मैं यहूदियाँ दा राजा हे |"
\v 22 पिलातुसे जबाब दिता, "मैं जड़ा लिखी दितया हे, सैह लिखी दितया हे |"
\v 23 जालु सपाई यीशुऐ जो क्रूसे पर चड़ाई बैठे, तां तिसदे कपड़े लेई करी तिना चार हिसयां च किते, कने हर सपाईऐ ताईं इको हिसा कने कुरता बी लेई लिया, पर कुरता बिना सितयो उपरे लेई करी थले दीकर बणया था:
\v 24 इस ताईं तिना अपु चे बोलया, "असां ऐ नी फाड़ना, पर इसदे पर चिठ्ठी पांदे की ऐ कुसदा होणा |" ऐ इस ताईं होया, ताकि पबित्र शास्त्रे दी गल पुरी हो, "तिना मेरे कपड़े अपु चे बंडी ले कने मेरे कपड़यां पर चिठ्ठी पाई |"
\v 25 सपाईयां ईयां ई किता | पर यीशुऐ दे क्रूसे बाल तिसदी माता कने तिसदिया माता दी बेंहण मरियम, क्लोपास दी घरे बाली कने मरियम मगदलीनी खड़ुतियो थी |
\v 26 यीशुऐ अपणिया माता जो कने तिस चेले जो जिसने सैह प्यार रखदा था तिसयो बखे खड़ुतया दिखी करी अपणी माता ने बोलया, "हे नारी, दिख, ऐ तेरा पुत्र हे |"
\v 27 तालु तिनी चेले बोलया, "ऐ तेरी माता हे |" कने तिसी बेले सैह चेला, तिसा जो अपणे घरे लेई गिया |
\s यीशुऐ दी मौत
\p
\v 28 इसदे बाद यीशुऐ ऐ जाणी करी की सारा कुछ होई गिया हे ; इस ताईं की पबित्र शास्त्रां दियां गल्लां पुरियां होन बोलया, "मैं तरिणा हे |"
\v 29 ओथु इको सिरके ने बरुया बांडा रखया था, तां तिना सिरके ने सेड़यो स्पंजे जो जुफे पर रखी करी तिसदे मुए ने लाया |
\v 30 जालु यीशुऐ सैह सिरका पीता, तां बोलया, "पूरा होया " कने सर झुकाई करी प्राण छडी दिते |
\s भाले ने बेधा जाणा
\p
\v 31 कने इस ताईं की सैह तेयारिया दा दिन था, यहूदियां पिलातुसे ने विनती किती तिना दियां जंगा तोड़ी दिया कने उतारी दिया ताकि सब्ते दे रोजे क्रूसे पर ना रेंन, क्योंकि सैह सब्ते दा दिन बडा दिन था |
\v 32 तां सपाईयां आईकरी पेहले बाले दियां जंगा तोड़ियां फिरी दुजे दियां बी, जड़े तिसदे सोगी क्रूसे पर चड़ायो थे |
\v 33 पर जालु यीशुऐ बाल आईकरी दिखया की सैह मरी गिया हे, तां तिदियां जंगा नी तोड़ियां |
\v 34 पर सपाईयां चे इकी बरछे ने तिसदा पंजर बेधया कने तिसदे च खून कने पांणी निकलया |
\v 35 जिनी ऐ दिखया हे, तिनी ई गबाई दितियो हे, कने तिसदी गबाई सच्ची हे, कने सैह जाणदा हे, की सच्च बोलदा हे की तुसां बी भरोसा करा |
\v 36 ऐ गल्लां इस ताईं होईयां की पबित्र शास्त्रे दी गल पुरी हो, "तिसदी कोई हड्डी नी तोड़ी जाणी |"
\v 37 फिरी इको होर जगा पर लिखया हे, "जिसयो तिना बेधया हे, तिसदे पर नजर करगे |"
\s यीशुऐ दा दबया जाणा
\p
\v 38 इना गल्लां दे बाद अरमतियाह दे युसुफे, जड़ा यीशुऐ दा चेला था, (पर यहूदियाँ दे डरे ने इसा गल्ला जो लुकाई रखदा था), तिनी पिलातुसे ने बिनती किती, की मैं यीशुऐ दिया लाशा जो लेई जां, कने पिलातुसे तिसदी बिनती सुणी, कने सैह आई करी तिसदी लाश लेई गिया |
\v 39 निकुदेमुस बी जड़ा पेहेले यीशुऐ बाल राती गिया था कने लगबग पंजा सेरा ने मिलया गन्धरस कने एलवा लेई आया |
\v 40 तालु तिना यीशुऐ दी लाशा लेई कने यहूदियां दे रबाजे ने तिसयो मुस्का बाले पांणिऐ ने कफने च लपेटया |
\v 41 तिसा जगा पर जिथू यीशु क्रूसे पर चड़ाया था, ओथु इको बारी थी ; कने तिसा सो बारिया च इको नोई कबर थी, जिदे च कदी कोई नी रखया था |
\v 42 यहूदियां दे तयारियां दे रोजे दिया बजा ने, तिना यीशुऐ तिसा सो च ई रखया, क्योंकि सैह कबर नेड़े ई थी |
\c 20
\s खाली कबर
\p
\v 1 हफ्ते दे पेहेले दिने मरियम मगदलीनी ब्यागा नेरा होंदे ई कबरां पर आई, कने पथरे जो कबरां ते हटया दिखया |
\v 2 तालु सैह दोड़ी कने शमौने कने तिसी दुऐ चेले बाल जिसने प्रभु प्यार रखदा था, आईकरी बोलया, "सैह प्रभु जो कबरां ते कडी लेई गे ; कने मैं नी जाणदी की तिसयो कुथू रखया हे |"
\v 3 तालु पतरस कने सैह दुआ चेले कबरां बाल गे |
\v 4 कने दोनो सोगी-सोगी दोड़यो थे, पर दुआ चेला पतरस ला पेहेले कबरां पर पुज्जा |
\v 5 कने निठा होई करी कपड़े पियो दिखे: पर सैह अंदर नी गिया |
\v 6 तालु तिसदे पिच्छे-पिच्छे शमौन बी पुज्जा कने कबरां दे अंदर गिया कने कपड़े पियो दिक्खे |
\v 7 कने सैह अंगोछा जड़ा सिरे ने बनया था, सैह कपड़े सोगी नी पिया था पर सैह इको अलग जगा लिपटया मिल्ला |
\v 8 तालु दुआ चेला बी जड़ा कबरां च पेले पुजया था, अंदरे जो गिया कने दिखी करी तिसयो भरोसा नी होया |
\v 9 सैह तां हले दीकर पबित्र शास्त्रां दी सैह गल नी समझयो थे, की तिसयो मरी करी जिन्दा होणा पोंणा हे |
\v 10 तालु सैह चेले अपणे घरे जो बापस चली गे |
\s मरियम मगदलीनी दे सामणे ओंणा
\p
\v 11 पर मरियम रोंदी होई कबरां दे बाहर ई खड़ोई रेई कने रोंदे-रोंदे कबरां पास्से निठे होई करी,
\v 12 दो स्वर्गदूते जो चमकदे कपड़े पाई करी इकी जो सोंदिया कने दुजे जो पोंदियां बेठया दिखया, जिथू यीशुऐ दी लाश पियो थी |
\v 13 तिना तिसने बोलया, "ओ जनानिये, तू कजो रोआ दी हे ? " तिनी तिना जो बोलया, "सैह मेरे प्रभु जो चुकी लेई गे कने मिंजो नी पता की तिसयो कुथू रखया हे |"
\v 14 ऐ बोली करी सैह पिच्छे मुड़ी कने यीशुऐ जो खड़ुतया दिखया कने पछेणया नी की सैह यीशु हे |
\v 15 यीशुऐ तिसा ने बोलया, "हे नारी तू कजो रोंदी हे ? कुसयो तोपा दी हे ? " तिना माली समझी करी तिसयो बोलया, "हे महाराज, अगर तू तिसयो चुकया हे तां मिंजो दसी दे की कुथू रखया हे कने मैं तिसयो लेई जांगी |"
\v 16 यीशुऐ तिसा जो बोलया, "मरियम | " तिना पिच्छे मुड़ी करी तिसने इब्रानी च बोलया, "रब्बुनी | " मतलब की 'हे गुरु' |
\v 17 यीशुऐ तिसा जो बोलया, "मिंजो मत छु क्योंकि मैं हले अपर पिता बाल नी गिया हे, कने मेरे भाईयां बाल जाईकरी तिना जो बोली दे, की मैं अपणे पिता, कने तुहाड़े पिता, कने अपणे परमेश्वर, कने तुहाड़े परमेश्वरे बाल उपर गिया हे |"
\v 18 मरियम मगदलीनिया जाई करी चेलयां जो दसया, "मैं प्रभु जो दिखया, कने तिनी मिंजो ने गल्लां कितियां |"
\s चेलयां दे सामणे ओंणा
\p
\v 19 तिसी रोजे जड़ा हफ्ते दा पेहला रोज था, संझा दे बेले जालु जिथू चेले थे सैह दरबाजे यहूदियां दे डरे ने बंद थे, तालु यीशु आया कने बिच खड़ोई करी तिना जो बोलया, "तुहान्जो शांति मिल्ले |"
\v 20 कने ऐ बोली करी तिनी अपणे हथ कने पंजर तिना जो दसे: तालु चेले प्रभु जो दिखी करी खुश होऐ |
\v 21 यीशुऐ फिरी तिना जो बोलया, "तुहान्जो शांति मिले ; जियां पिते मिंजो भेजया हे, तियां ई मैं तुहान्जो भेजदा हे |"
\v 22 ऐ बोली करी तिनी तिना पर फुंक मारी कने बोलया, "पबित्र आत्मा लिया |
\v 23 जिना दे पाप तुसां माफ करगे, सैह तिना ताईं माफ कितयो न, जिना दे तुसां रखगे, सैह तिना ताईं रखयो न |"
\s थोमा दे सामणे ओंणा
\p
\v 24 पर बाहरां चे इको आदमी थोमा जिसयो दिदुमुस बोलदे न, जालु यीशु आया तां सैह सोगी नी था |
\v 25 जालु होर चेले तिसने बोलणा लग्गे, "असां प्रभु जो दिखया हे, "तालु तिनी तिना जो बोलया, "जालु दीकर मैं तिसदे हथां च मेखां दे छेद नी दिखी लेंदा कने तिना मेखां दे छेदा च उंगलियां नी पाई लें, तालु दीकर मैं भरोसा नी करणा |"
\v 26 अठां रोजा बाद तिसदे चेले फिरी घरे अंदर थे, कने थोमा तिना सोगी था, कने दरबाजे बंद थे, तालू यीशुऐ आईकरी कने बिच खड़ोई करी बोलया, "तुहान्जो शांति मिल्ले |"
\v 27 तालु तिनी थोमा जो बोलया, "अपणिया उंगलियां जो ऐथू लौ करी मेरे हथां जो दिख कने अपणे हथे जो ले कने मेरे पंजरे च पा कने विशवासी बंण |
\v 28 ऐ सुणी करी थोमें जबाब दिता, "हे मेरे प्रभु, हे मेरे परमेश्वर | "
\v 29 यीशुऐ तिसयो बोलया, "तू तां मिंजो दिखी करी भरोसा किता हे ? धन्य न सैह जिना बिना दिखयो भरोसा किता |"
\s इसा कताबा दा मकसद
\p
\v 30 यीशुऐ होर बी निशाण चेलयां दे सामणे दसे, जड़े इसा कताबा च नी लिखयो न |
\v 31 पर ऐ इस ताईं लिखयो न, ताकि तुसां भरोसा करन, की यीशु ई परमेश्वरे दा पुत्र मसीह हे: कने भरोसा करी के तिसदे नाऐ ने तुहान्जो जिन्दगी मिल्ले |
\c 21
\s तिबिरियास झिला दे बखे चेलयां दे सामणे ओंणा
\p
\v 1 इना गल्लां दे बाद यीशुऐ अपणे आपे जो तिबिरियास झिला दे बखे चेलयां जो दर्शण दिते कने इसा रीतिया ने दर्शण दिते |
\v 2 शमौन पतरस कने थोमा जिसयो दिदुमुस बोलदे न, कने गलील दे काना शेहरे दा नतनएल कने जब्दी दे पुत्र, कने तिसदे चेलयां चे दो जणे होर किठे होए थे |
\v 3 शमौन पतरसे तिना जो बोलया, "मैं मछियां पकड़ना चलया हे | "तिना तिसने बोलया, "असां बी तेरे सोगी चलदे न |" तां सैह निकली करी किस्तिया पर चढ़ी गे, पर तिसा राती तिना कुछ नी पकड़या |
\v 4 ब्याग होंदे ई यीशु कनारे पर खड़ुतया था, पर चेलयां तिसयो पछेणया नी की ऐ यीशु हे |
\v 5 तालु यीशुऐ तिना जो बोलया, "हे बच्चो, क्या तुहाड़े बाल कुछ खांणे जो हे ? " तिना जबाब दिता, "नी |"
\v 6 तिनी तिना जो बोलया, "किस्तिया दे सजे पास्से जाल फेंका, तां मिलणियां |" तालु तिना जाल फेंकया, कने हुण मछियां जादा होणे दिया बजा ने तिना ते जाल नी खिची होया |
\v 7 इस ताईं तिस चेले ने जिसने प्रभु प्यार रखदा था पतरसे जो बोलया, "ऐ तां प्रभु हे |" शमौन पतरसे ऐ सुणी करी की ऐ प्रभु हे, लके पर अंगरखा कस्सी लिया, क्योंकि सैह नगां था, कने झिला च छाल देई दिती |
\v 8 पर होर चेले डोंगिया पर मछियां ने भरूऐ जाले जो खिंज्जी लेई आऐ, क्योंकि सैह कनारे ते जादा दूर नी थे, कोई दोसो हथ दूर थे |
\v 9 जालु सैह कनारे पर उतरे, तां तिना कोलयां दिया अग्गी पर मछियां कने रोटियां रखइयां दिखियां |
\v 10 यीशुऐ तिना जो बोलया, "जड़िया मछियां तुसां हुण पकड़िया न, तिना चे थोड़िया लेई ओआ |"
\v 11 शमौन पतरसे डोंगिया पर चढ़ी करी इको सो त्रियूँजा मछियां ने भरया जाल कनारे पर खिचया, कने इतणियां मछियां होंणे ने बी जाल नी फटया |
\v 12 यीशुऐ तिना जो बोलया, "ओआ रोटि खाई लिया |" कने चेलयां चे कुसयो बी होंसला नी होया, की तिसते पूछन, "तू कुण हे ? " क्योंकि सैह जाणदे थे की ऐ प्रभु हे |
\v 13 यीशु आया, कने रोटि लेई करी तिना जो दिती, कने तियां ई मच्छी बी दिती |
\v 14 ऐ त्रि बरी हे की यीशुऐ मरी करी जिंदा होणे बाद चेलयां जो दर्शण दिते न |
\s यीशु कने पतरस
\p
\v 15 रोटि खाणे बाद यीशुऐ शमौन पतरसे जो बोलया, "हे शमौन यूहन्ना दे पुत्र, क्या तू इना ला बदी करी मिंजो ने प्यार रखदा हे ? " तिनी यीशुऐ जो बोलया, "हां प्रभु ; तू तां जाणदा हे, की मैं तिजो पर भरोसा रखदा हे |" तिनी तिना जो बोलया, "मेरे मेमनया जो चुगा |"
\v 16 तिनी फिरी दूजी बरी तिसयो बोलया, "हे शमौन यूहन्ना दे पुत्र, क्या तू मिंजो ने प्यार रखदा हे ?" तिनी तिसयो बोलया, "हाँ, प्रभु तू तां जाणदा हे की मैं तिजो पर भरोसा रखदा हे ?" तिनी तिसयो बोलया, "मेरियां भेडां दी रखबाली कर |"
\v 17 तिनी तीजी बरी तिसयो बोलया, "हे शमौन, यूहन्ना दे पुत्र, क्या तू मिंजो पर भरोसा करदा हे ?" पतरस उदास होई गिया, की तिनी तिसयो तीजी बरी ऐसा बोलया, "क्या तू मिंजो ने प्यार रखदा हे |" कने तिनी बोलया, "हे प्रभु, तू तां सब कुछ जाणदा हे की मैं तिजो पर भरोसा रखदा हे |" यीशुऐ तिसने बोलया, "मेरियां भेडां जो चुगा |"
\v 18 "मैं तुसां ने सच्च-सच्च बोलदा हे, जालु तू जवान था, तां अपणे लके जो बनी करी जिथू चाहंदा था, ओथु गुमदा था ; पर जालु तू बुडा होणा, तां अपणे हथ लम्बे करणे, कने दुआ कोई तेरे लके जो बनी करी जिथू तू नी जाणा चांगा तिनी तीजो ओथु लेई जाणा |"
\v 19 तिनी इना गल्लां ने दसी दिता की पतरस कदेई मौता ने परमेश्वरे दी महिमा करणी हे ; ऐ बोली करी, तिसयो बोलया, "मेरे पिच्छे चली पो |"
\s यीशु कने तिसदा प्यारा चेला
\p
\v 20 पतरसे मुड़ी करी तिस चेले जो पिच्छे ओंदे दिखया जिसने यीशु प्यार रखदा था, कने जिनी रोटिया खाणे बेले तिसदिया छातिया पासे निठे होई करी पुछया "हे प्रभु, तीजो पकड़ाणे बाला कुण हे ?"
\v 21 तिसयो दिखी करी पतरसे यीशुऐ जो बोलया, "हे प्रभु, इसदा क्या हाल होणा हे ?"
\v 22 यीशुऐ तिसयो बोलया अगर मैं चां की सैह मेरे ओंणे दीकर रुकी रे, तां तिजो क्या ? तू मेरे पिच्छे चल |"
\v 23 ताईं तां भाईयां च ऐ गल फेली गेई की तिनी चेले नी मरणा हे ; तमी यीशुऐ तिसयो ऐ नी बोलया, की इनी नी मरणा हे, पर ऐ की "अगर मैं चां की ऐ मेरे ओणे दीकर रुकी रे, तां तीजो इसने क्या ?"
\s उपसंहार
\p
\v 24 ऐ से ई चेला हे, जड़ा इना गल्लां दी गबाई दिंदा हे कने जिनी इना गल्लां जो लिखया हे कने असां जाणदे न, की तिसदी गबाई सच्ची हे |
\v 25 होर बी मते कम्म न, जड़े यीशुऐ किते, अगर सैह इको-इको करिके लिखे जांदे, तां मैं समझदा हे की जड़ियां कताबां लिखियां जांदियां सैह संसारे च बी नी ओंदियां |
