\id MAT - Bhattiyali New Testament
\ide UTF-8
\rem Copyright information: Creative Commons Attribution- ShareAlike 4.0 License
\h मत्ती
\toc1 मत्ती का सुसमाचार
\toc2 मत्ती
\toc3 मत्ती
\mt1 Matthew
\mt1 मत्ती
\c 1
\s यीशु मसीह दा खानदान
\p
\v 1 अब्राहमे दी ओलाद, दाऊदे दी ओलाद, यीशु मसीह दा खानदान |
\v 2 अब्राहम ते इसहाक पैदा होया, इसहाक ते याकूब पैदा होया, कने याकूब ते यहूदा कने तिसदे भाई पैदा होए |
\v 3 यहूदा कने तामार ते फिरी स कने जोरह पैदा होया, कने फिरी स ते हिस्रोन पैदा होया, कने हिस्रोने एराम पैदा होया |
\v 4 एराम ते अम्मीनादाब पैदा होया, कने अम्मीनादाब ते नहशोन, कने नहशोन ते सलमोन पैदा होया |
\v 5 सलमोन कने राहब ते बोअज पैदा होया, कने बोअज कने रुत ते ओबेद पैदा होया, कने ओबेद ते यिशै पैदा होया |
\v 6 कने यिशै ते दाऊद राजा पैदा होया | कने दाऊदे ते सुलैमान सैह तिसा जनानिया ते पैदा होया जड़ी पेले उरिय्याह दी घरेबाली थी |
\v 7 सुलेमान ते रहबाम पैदा होया, कने रहबाम ते अबिय्याह पैदा होया, कने अबिय्याह ते आसा पैदा होया |
\v 8 आसा ते यहोशाफत पैदा होया, कने यहोशाफत ते योराम पैदा होया, कने योराम ते उज्जियाह पैदा होया |
\v 9 उज्जियाह ते योताम पैदा होया, कने आहाज ते हिजकिय्याह पैदा होया |
\v 10 हिजकिय्याह ते मनश्शे ते आमोन पैदा होया, कने ओमोने ते योशिय्याह पैदा होया |
\v 11 केदी होई करी बेबीलोन जाणे दे बेले योशिय्याह ते यकुन्याह, कने तिसदे भाई पैदा होए |
\v 12 केदी होई करी बेबीलोन पूजाणे बाद यकुन्याहे ते शालतियल पैदा होया, कने शालतियले ते जरुब्बाबिल पैदा होया |
\v 13 जरुब्बाबेल ते अबिहुद पैदा होया, अबिहुद ते इल्याकीम पैदा होया, इल्याकीम ते अजोर पैदा होया |
\v 14 अजोर ते सदोक पैदा होया, सदोके ते अखिम पैदा होया, कने अखिम ते इलीहूद पैदा होया |
\v 15 इलिहूद ते इलियाजार पैदा होया, इलियाजरे ते मत्तान पैदा होया, कने मत्ताने ते याकूब पैदा होया |
\v 16 याकूब ते यूसुफ पैदा होया, जड़ा मरियमा दा घरेबाला था, कने मरियम ते यीशु पैदा होया जिसयो मसीह बोलदे थे |
\v 17 अब्राहम ते लेई करी दाऊदे दीकर सारियां चौदा पीढ़ियां होईयां, दाऊदे ते बेबीलोन जो कैदी बणी करी पूजाणे दीकर चौदा पीड़ियां, कने केदी होई करी बेबीलोन जो पूजाणे दे बग्ते ते लेई करी मसीह दीकर चौदा पीढ़ियां होईयां |
\s यीशु मसीह दा जन्म
\p
\v 18 यीशु मसीह दा जन्म इयां होया, की जालु तिस दी मां मरियमा दी मंगणी युसुफे सोगी होई, तां तिना दे किठे होणे ते पैहले ई सैह पबित्र आत्मा ने गर्भबती होई गेई |
\v 19 तिसा दा होंणे बाला घरेबाला युसफ जड़ा बड़ा ई धर्मी था कने तिसा जो बदनाम नी करणा चाहंदा था, कने तिसा जो छडी देंणे दे बारे च मने च सोचया |
\v 20 जालु सैह इना गल्लां दिया सोचा ई था तां प्रभु दा स्वर्गदूत सुपने च आई करी बोलणा लगा, "हे यूसुफ | दाऊदे दी ओलाद, तू अपणिया घरे बालिया जो अपणे बाल लोंणे ते मत डर क्योंकि जड़ा तिसा दे पेटे च हे, सैह पबित्र आत्मा दिया तरफा ते हे |
\v 21 तिना जागत जमणा हे, कने तू तिस दा ना यीशु रख्यां, क्योंकि तिनि अपणे लोकां दा तिना दे पापां ते उद्धार करणा |
\v 22 ऐ सारा कुछ इस ताईं होया की जड़ा बचन प्रभुऐ भविष्यद्वक्तां दे जरिये बोलया था, सैह पूरा होऐ:
\v 23 "दिखा इकी कवारियाँ गर्भबती होंणा कने तिना इक जागत जमणा, कने तिस दा ना इम्मानुएल रख्या जांणा," जिसदा मतलब ऐ हे 'परमेश्वर साड़े सोगी हे |'
\v 24 तालु यूसुफ निंद्रा ते उठी करी प्रभु दे दूत दे हुक्मे अनुसार अपणिया घरेबालिया जो अपणे घरे लेई आया |
\v 25 जालु दीकर तिना पुत्र नी जमया तालु दीकर सैह तिसा बखे नी गिया: कने तिनी तिस दा ना यीशु रख्या |
\c 2
\s ज्योतिषियां दा ओंणा
\p
\v 1 हेरोदेस राजे दे बग्ते च जालु यहुदियां दे बैतलहम ग्रांऐ च यीशु पैदा होया, पूर्व दिशां ते कई ज्योतिषी यरूशलेम च आई करी पूछणा लग्गे |
\v 2 की यहूदिया दां राजा कुथू हे, जिसदा जन्म होया हे ? क्योंकि असां पूर्व च तिस दा तारा दिखया हे कने तिस यो प्रणाम करणा आयो न |
\v 3 ऐ सुणि करी हेरोदेस राजा कने तिसदे सोगी सारा यरूशलेम घबराई गिया |
\v 4 कने तालू तिनी लोकां दे सारे बड्डे याजकां कने शास्त्रियां जो किठे करिके तिना ते पुछया, की मसीह दा जन्म कु होंणा चाईदा ?
\v 5 तिना तिस यो बोलया, "यहूदियां दे बैतलहम ग्रांऐ च ; क्योंकि भविष्यद्वक्तां इयां लिखया हे:
\v 6 "हे बैतलहम, जेड़ा यहूदा दे देश च हे, तू कुसी बी तरिके ने यहूदा दे अधिकारियां चे सारयां ते छोटा नी हे ; क्योंकि तीजो चे इको अधिपति निकलना, जिनि मेरी प्रजा इस्राएले दी रखबाली करणी |"
\v 7 तालु हेरोदेस ज्योतिषियां जो पड़दे ने सदी करी तिना ते पुछया, की तारा कुस बेले दिखया था |
\v 8 कने तिनी तिना जो ऐ बोली करी बैतलहम भेजया, की जाई करी तिस बच्चे दे बारे च ठिक ढंगे ने पता करा कने जालु सैह मिली जांगा तां मिंजो खबर भेजनयो ताकि मैं बी तिस यो प्रणाम करे |
\v 9 सैह राजे दी गल सुणि करी चली गे, कने दिखा, जड़ा तारा तिना पूर्व च दिखया था, सैह तिना दे अंगे-अंगे चलया, कने जिथू सैह बच्चा था | तिसा जगा दे उपर जाईकरी रुकी गिया |
\v 10 कने सैह तिस तारे जो दिखी करी बड़े खुश होए |
\v 11 कने तिस घरे जाई करी तिस बच्चे जो उदिया माँऊ सोगी दिखया, कने मुऐ भार पेई करी बालके जो प्रणाम किता, कने अपणा-अपणा थैला खोली करी तिसयो सोना, कने लोबान, कने गंधरस दी भेंट चड़ाई |
\v 12 कने तिना जो सुपने च चेतावनी होई की हेरोदेस बाल फिरी करी मत जांदे, कने सैह होर रस्ते ते होई करी अपणे देशे जो चली गे |
\s मिस्त्र देशे जो जांणा
\p
\v 13 तिना दे जाणे बाद दिखा, प्रभु दे इको दूते युसुफे दे सुपने च आई करी बोलया, "उठ ! तिस बच्चे जो कने उदिया माऊ जो लेई करी मिस्र देशे जो नठी जा ; क्योंकि हेरोदेस इस बालके जो तोपा दा हे ताकि तिसयो मारी दे |"
\v 14 कने सैह तालु ई सैह राती उठी करी बच्चे जो कने तिसदिया माऊ जो लेई करी मिस्र देशे जो चली गिया |
\v 15 कने हेरोदेस जो मरणे दीकर सैह ओथु ही रिया | इस ताईं की सैह बचन पूरा हो जड़ा प्रभुऐ भविष्यद्वक्तां दे जरिये बोलया था: "की मैं अपणे पुत्रे जो मिस्र ते सदया |"
\v 16 जालु हेरोदेस ऐ दिखया, की ज्योतिषियां मिंजो धोखा दिता हे, तालु तिस यो बड़ा गुस्सा आया, कने लोकां जो भेजी करी ज्योतिषियां ते ठिक-ठिक पूछयो बग्ते दे मताबक बैतलहम ग्रांऐ कने तिस दे अखे बखे दियां जगा दें सारे बच्चयां जो जड़े दों सालां दे या तिसते बी लोके थे, सैह सारे मारवाई दिते |
\v 17 तालु जड़ा बचन यिर्मयाह भविष्यद्वक्ता बोलया था, सैह पूरा होई गिया:
\v 18 "रामाह च इक बड़ा भरी दुख कने रोंणे दा हल्ला सुणोया, राहेल अपणे बच्चयां ताईं रोआ दी थी ; कने चुप नी होणा चांदी थी, क्योंकि सैह हुण नी रियो थे |"
\s मिस्त्र देशे ते बापस ओंणा
\p
\v 19 हेरोदेस दे मरणे बाद, प्रभु दे दूते मिस्र च युसुफे दे सुपने च आई करी बोलया,
\v 20 "उठ, कने बच्चे कने तिसदिया माऊ जो लेई करी इस्राएल दे देशे जो चली जा, क्योंकि जड़े बच्चे दी जान लेंणा चांहदे थे, सैह मरी गे न |"
\v 21 सैह उठया, कने बच्चे कने तिसदिया माऊ जो लेई करी इस्राएले दे देशे जो बापिस आया |
\v 22 पर ऐ सुणी करी की अरखीलाऊस अपणे पिता हेरोदेस दिया जगा च राज करा दा हे, तां सैह ओथु जांणे ते डरया, कने तिस यो सुपने च चेतावनी होई कने सैह गलील प्रदशे जो चली गिया |
\v 23 कने नासरत नाऐ दे इकी शेहरे च जाई बसया, ताकि सैह बचन पूरा हो, जड़ा भविष्यद्वक्तां दे जरिये बोलया गिया था: "की तिस यो नासरी नाये ते बोलया जांगा |"
\c 3
\s यूहन्ना बपतिस्मा देंणे बाला
\p
\v 1 तिना दिना च यूहन्ना बपतिस्मा देंणेबाला आई करी यहूदियां दे बंणे च ऐ प्रचार करणा लगा :
\v 2 "मन बदला, क्योंकि स्वर्गे दा राज्य नेड़े ओआ दा हे |"
\v 3 ऐ सैह ई हे जिदी चर्चा यशायाह भविष्यद्वक्ता ने किती थी :"बंणे ते इको हक्का पांणे बाले दी अबाज सुणाओ दी हे, की प्रभु दा रस्ता तेयार करा, कने उदियां सड़कां सिधियां करा |"
\v 4 यूहन्ना ने उंटे दे रोम दे कपड़े पायो थे, कने अपणे लके च चमड़े दा पटा बनया था, कने सैह टिड्डियां कने मधु मखियां खांदा था |
\v 5 तालु यरूशलेमे दे कने सारे यहूदिया दे, कने यरदने दे अखे बखे दे सारे देशां दे लोक तिसदे बाल आये |
\v 6 कने अपणे-अपणे पापां जो मनी करी यरदने दिया खडा च तिसते बपतिस्मा लिया |
\v 7 कने जालु तिनी मते फरीसियां कने सदूकियां जो बपतिस्मा लेंणे ताईं अपणे बाल ओंदा दिखया, तां तिनी तिना जो बोलया, "हे कीड़े दे बच्चों, तुसां जो कुनी दसी दिता की ओंणे बाले गुस्से ते नठा ?
\v 8 इस ताईं मन बदलने जोगा फल लोआ ;
\v 9 कने अपणे-अपणे मना च ऐ मत सोचा, की साड़ा पिता अब्राहम हे ; क्योंकि मैं तुहान्जो बोला दा हे, की परमेश्वर इना पथरां ते अब्राहमे ताईं ओलाद पैदा करी सकदा हे |
\v 10 कने हुण कुहाड़ी रुखां दिया जड़ा च रखियो हे, इस ताईं की जड़ा-जड़ा रुख खरा फल नी दिंगा, सैह बडी करी अगी च फुकी देंणा हे |
\v 11 "मै तां तुहान्जो पांणिऐ ने मन बदलने दा बपतिस्मा दिंदा हे, पर जड़ा मेरे बाद ओंणे बाला, सैह मिंजो ते बी शक्तिशाली हे ; मैं तां तिसदे जुटे चुकणे जोगा बी नी हे, तिनी तुहान्जो पबित्र आत्मा कने अगी ने बपतिस्मा देंणा हे |
\v 12 तिसदा सूप तिसदे हथे च हे, sकने तिनी अपणा खेतर डंगे ने साफ करणा, कने अपणिया कणका जो तां खेतरे च किठा करणा, पर भूऐ जो तिस अगी च फुकणा जड़ी बुझदी नी हे |"
\s युहन्ने यीशु जो बपतिस्मा दिता
\p
\v 13 तिस बेले यीशु गलील दे यरदने दे कंडे पर यूहन्ना बाल तिसते बपतिस्मा लेंणा आया |
\v 14 पर यूहन्ना तिस यो ऐ बोली करी रोकणा लगा, की मिंजो तां तेरे हथे ते बपतिस्मा लेंणे दी जरूरत हे, कने तू मेरे बाल आया हे ?
\v 15 यीशुऐ तिस यो ऐ जबाब दिता, "हुण तां इयां ही होणा दे, क्योंकि सांझो इस तरीके ने सारियां धार्मिकतां जो ठिक करणा जरूरी हे |" तां तिनी तिसदी गल मनी लेई |
\v 16 कने यीशु बपतिस्मा लेई करी जट पांणिऐ दे बार आया, कने दिखया, तिसदे ताईं अम्बर खुली गिया, कने तिनी परमेश्वरे दिया आत्मा जो कबुतरे साईं उतरदे कने अपणे उपर ओंदे दिखया |
\v 17 कने दिखा, ऐ आकाशबाणी होई की, "ऐ मेरा प्यारा पुत्र हे, जिसते मैं बड़ा खुश हे |"
\c 4
\s यीशु मसीह दी परख
\p
\v 1 तालु आत्मा यीशु जो बंणे च लेई गेई ताकि शेतान तिसदी परिख्या करे |
\v 2 तिनी चाली दिन, कने चाली रात, बिना खादयो रिया, कने जालु तिस यो भूख लगी |
\v 3 तालु परखणे बाले तिसदे बखे आई करी तिस यो बोलया, "अगर तू परमेश्वरे दा पुत्र हे, तां बोल, की ऐ पथर रोटियां बणी जान |"
\v 4 यीशु ने जबाब दिता, "लिखया हे, की आदमी सिर्फ रोटियां ने ही नी, पर हर इको बचन जड़ा परमेश्वरे दे मुऐ ते निकलदा हे तिस ने जिन्दा रेंणा हे |"
\v 5 तालु शेताने तिसयो पबित्र नघरे च लेई गिया कने मंदरे दे कंगूरे च खरेड़ी दिता |
\v 6 कने तिस ने बोलया, "अगर तू परमेश्वरे दा पुत्र हे, तां अपणे आपे जो थले सूटी दे ; क्योंकि लिखया हे, की तिनी तेरे बारे च स्वर्गदूते जो हुक्म देंणा ; कने तिना तीजो हथो हथ चुकी लेंणा ; कुथी इयां ना होए की तेरे पैरा च पथरे ने लगी जा | "
\v 7 यीशुऐ तिना ने बोलया, "ऐ बी लिखया हे, की तू अपणे प्रभु परमेश्वरे जो परख मत |"
\v 8 फीरी शेताने तिस यो इकी बड़े उच्चे पहाड़े पर लेई गिया कने सारे संसारे दे राज्य कने सारा वैभब दसया
\v 9 तिनी बोलया, की अगर तू मेरे पैरा पेई करी मिंजो प्रणाम करगा, तां मैं ऐ सब कुछ तीजो देई दिंगा |
\v 10 तालु यीशुऐ तिस यो बोलया, "हे शेतान दूर होई जा, क्योंकि लिखया हे: "तू सिर्फ अपणे प्रभु परमेश्वरे जो प्रणाम कर, कने सिर्फ तिसदी ई भक्ति कर |"
\v 11 तालु शेतान तिसदे बखे ते चली गिया, कने दिखा स्वर्गदूत आई करी तिसदी सैह वा करणा लग्गे |
\s यिशु मसीह दिया सैह वा दे कम्मा दी शुरुआत
\p
\v 12 जालु तिनी ऐ सुणाया की यूहन्ना पकड़ी लिया हे, तां सैह गलील जो चली गिया |
\v 13 कने सैह नासरते जो छडी करी कफरनहूम च जड़ा झिला दे कंडे जबूलून कने नपताली दे देश च हे, तिथू जाई करी रेंणा लगा |
\v 14 ताकि जड़ा यशायाह भविष्यद्वक्ता दे जरिये बोलया गिया था, सैह पूरा हो |
\v 15 "जबूलून कने नपताली दे देश, झिला दे रस्ते ते यरदने दे बखे होर जातियां दा गलील |"
\v 16 जड़े लोक नेहरे च बैठयो थे, तिना जो इको बडी ज्योति दिखी ; कने जड़े मौता दे देशे कने छांऊ च बैठयो थे, तिना पर ज्योति चमकी |"
\v 17 तिस बेले ते यीशुऐ प्रचार करणा कने ऐ बोलणा शुरू किता, "की मन बदला क्योंकि स्वर्गे दा राज्य नेड़े आई रिया हे |"
\s पैहले चेलयां जो चुणना
\p
\v 18 यीशुऐ गलील दिया झिला दे कंडे गुमदे-गुमदे दो मछवारे भाइयां जो झिला च जाल पांदे दिखया, तिना चे इको शैमोन था जिसयो पतरस बोलदे न कने तिसदा भाई अन्द्रियास था |
\v 19 यीशुऐ तिना जो बोलया, "मेरे पिच्छे ओआ, तां मैं तुहान्जो अदमियां जो पकड़ाने बाला बणांगा |"
\v 20 सैह जट जालां जो छडी करी तिसदे पिच्छे चली पे |
\v 21 कने ओथु ते थोड़ा अंगे जाई करी, यीशुऐ होर दो भाईयां जो मतलब जब्दी दे पुत्र याकूब कने तिसदा भाई यूहन्ना अपणे पिता जब्दी सोगी किस्तिया च अपणे जाले जो ठिक करदे दिखया, कने यीशुऐ तिना जो बी सदया |
\v 22 सैह जट किस्तिया कने पिता जो छडी करी तिसदे पिच्छे चली पे |
\s यीशु मसीह दा बमारां जो ठिक करणा
\p
\v 23 यीशु सारे गलील च गुमदा होया कने तिना दे आराधनालय च उपदेश दिंदा कने राज्य दा सुसमाचार दा प्रचार करदा, कने लोकां दी हर तरां दियां बमारियां कने कमजोरियां जो ठिक करदा रिया |
\v 24 कने सारे सीरिया दे देशे च तिसदा यश फैलदा गिया ; कने लोक सारे बमारां जो, जड़े कई किस्मा दियां बमारियां कने दुखां ने जकड़यो होयो थे, कने तिना च बुरियां आत्मा थियां, कने मिर्गिया दे दौरे बाले, कने लकवे दे रोगियां जो तिस बाल लेई आऐ कने तिनी तिना जो ठिक करी दिता |
\v 25 कने गलील कने दिकापुलिस कने यरूशलेम कने यहूदिया ते कने यरदने खडा दे पारे ते भिड़ा दा भीड़ तिस दे पिच्छे चली पेई |
\c 5
\s यीशु मसीह दा पहाड़ी उपदेश
\p
\v 1 यीशु इसा भिड़ा जो दिखी करी, पाहड़े पर चड़ी गिया, कने जालु सैह बेई गिया तां तिसदे चेले तिसदे बाल आये |
\v 2 कने सैह तिना जो ऐ उपदेश देंणा लगा :
\s धन्य बचन
\p
\v 3 "धन्य न सैह लोक, जड़े मने दे दीन न, क्योंकि स्वर्गे दा राज्य तिना दा ई हे |
\v 4 "धन्य न सैह लोक, जड़े शोक करदे न, क्योंकि तिना जो शांती मिलणी |
\v 5 "धन्य न सैह लोक, जड़े नम्र न, क्योंकि तिना धरतिया दे अधिकारी होणा |
\v 6 "धन्य न सैह लोक, जड़े धर्म दे भूखे कने प्यासे न, क्योंकि तिना जो रजाया जांणा |
\v 7 "धन्य न सैह लोक, जड़े दयालु न, क्योंकि तिना पर दया किती जांणी |
\v 8 "धन्य न सैह लोक, जिना दे मन साफ न, क्योंकि तिना परमेश्वरे जो दिखणा |
\v 9 "धन्य न सैह लोक, जड़े इकी दूजे दा मेल कराणे बाले न, क्योंकि तिना जो परमेश्वरे दा पुत्र बोलया जाणा हे |
\v 10 "धन्य न सैह लोक, जड़े धर्मे दिया बजा ने सताऐ जांदे न, क्योंकि स्वर्गे दा राज्य तिना दा ई हे |
\v 11 "धन्य होन तुसां, जालु आदमी मेरिया बजा ने झूठ बोली-बोली करी तुहाड़े खिलाफ हर तरां दियां बुरियाँ गल्लां बोलन |
\v 12 "तालू तुसां खुश कने मगन होनयो क्योंकि तुहाड़े ताईं स्वर्गे च बडा फल हे | इस ताईं की जड़े तुसां ते पैहले भविष्यद्वक्ता थे तिना जो बी इयां ई सताया था |
\s नुण कने ज्योति
\p
\v 13 "तुसां धरतिया दा नुण न ; अगर नुंणे दा स्वाद बिगड़ी जा, तां सैह कुसा चिजा ने नमकीन करणा ? फिरी सैह कुसी कम्मे दा नी हे, सिर्फ इसी ताईं की इसयो बार सुटी दिया ताकि अदमिया दे पैरा हेठ ओए |
\v 14 "तुसां इस संसारे दी ज्योति न | जड़ा शेहर पाहड़े पर बस्या हे सैह कदी छुपी नी सकदा |
\v 15 "कने लोक दिया बाली करी टोकरे हेठ नी रखदे न पर तिस यो उपर धारिया पर रखदे न, तां घरे दे सारे लोकां जो लौ होंदी हे |
\v 16 "तियां ही तुहाड़ी लौ बी आदमिया सामणे चमके ताकि सैह तुहाड़े भले कम्मा जो दिखी करी तुहाड़े पिता दी बड़ाई करन, जड़ा स्वर्गे च हे |
\s व्यवस्था दी शिक्षा
\p
\v 17 "ऐ मत समझा की, मैं व्यवस्था या भविष्यद्वक्ता दियां कताबा जो खत्म करणा आया हे, मैं तिना जो खत्म करणा नी आया, पर तिना जो पूरा करणा आया हे |
\v 18 "क्योंकि मैं तुसां ने सच्च बोलदा हे, की जालु दीकर अम्बर कने धरती टली नी जांगे, तालु दीकर व्यवस्था ते इको बिंदु या मात्रा बी पूरा होयो बिना नी टलनी हे |
\v 19 "इस ताईं जड़ा कोई छोटे ते छोटे हुक्म चे कुसकी इकी जो बी तोड़गा, कने तियां ही लोकां जो सिखांदे, तां तिस यो स्वर्गे दे राज्य च सारयां ला छोटा बोलणा, पर जड़ा कोई तिना दा पालन करगा कने तिना जो सिखांदे, सिर्फ तिस यो ही स्वर्गे च महान बोलणा |
\v 20 "क्योंकि मैं तुसां ने बोलदा हे, की अगर तुहाड़ी धार्मिकता शास्त्रियां कने फरीसियां ते बदी करी नी होंगी, तां तुसां कदी बी स्वर्गे दे राज्य च नी जाई सकणा |
\s गुस्सा कने हत्या
\p
\v 21 "तुसां सुणाया होंणा, की परांणे जमाने दे लोकां जो बोलया गिया था की 'हत्या मत करदे, 'कने जड़ा कोई हत्या करगा तिस यो कचेरिया च सजा मिलणी |
\v 22 "पर मैं तुसां जो ऐ बोलदा हे, की जड़ा कोई अपणे भाईऐ पर गुस्सा करगा, सैह कचेरिया च सजा देंणे दा हक्कदार होणा : कने जड़ा कोई अपणे भाईऐ जो नकम्मा बोलगा सैह महासभा च सजा देंणे दा हक्कदार होणा ; जड़ा कोई बोले 'ओ मूर्खों ; सैह नरके दी अगी दिया सजा देंणे दा हक्कदार होणा |
\v 23 "इस ताईं अगर तू अपणिया भेंटा जो वेदी पर लेई ओऐ, कने तिथु तिजो याद ओ ऐ, की मेरे भाईए दे मने च मेरे खिलाफ कुछ हे,
\v 24 तां अपणी भेंट ओथु ही वेदी दे सामणे छडी दे, कने पैहले जाई करी अपणे भाईऐ ने मेल मिलाप कर, तां फिरी आई करी अपणी भेंट चड़ा |
\v 25 "जालु दीकर तू अपणे दुश्मणे सोगी रस्ते चलया ऐ, तालु ई तिस ने जटपट मेल मिलाप करी ले, कुथी इयां ना हो की दुश्मण तीजो न्याय करणे बाले देई दे, कने न्याय करणे बाले तीजो सपाइयां दे हबाले देई दे, कने सैह तीजो जेला च पाई देंन |
\v 26 "मैं तुसां ने सच्च बोलदा हे जालु दीकर तू इक-इक पैसा नी भरी दिंगा तालु दीकर तू ओथु ते नी छुटी सकदा हे |"
\s व्यभिचार
\p
\v 27 तुसां सुणी बेठ्यो न की बोलया गिया था, 'की व्यभिचार मत करदे |'
\v 28 "पर मैं तुसां ने ऐ बोलदा हे, जड़ा कोई कुसा जनानिया जो बुरिया नजरा ने दिखे तां सैह अपणे मने च तिसा ने व्यभिचार करी बेठया हे |
\v 29 अगर तेरी सजी अख तीजो ठोकर खुआ, तां तिसा जो कडी करी सट्टी दे ; क्योंकि तेरे ताईं ऐ ई खरा हे की तेरे अंगा चे इकी दा नाश होई जाऐ कने तेरा सारा शरीर नरके चे नी पाया जा |
\v 30 कने अगर तेरा सज्जा हथ तिजो ठोकर खुआ, तां तू तिस यो बडी करी सट्टी दे, क्योंकि तेरे ताईं ऐ ही खरा हे की तेरे अंगा चे इको खत्म होई, कने तेरा बाकी सारा शरीर नरके च नी पाया जा |
\s तलाक
\p
\v 31 ऐ बी बोलया था, "की जड़ा कोई अपणिया घरे बालिया जो तलाक देंणा चाहंदा हे, तां तिसा जो त्यागपत्र दे |"
\v 32 "पर मैं तुसां जो ऐ बोलदा हे, की जड़ा कोई अपणिया घरे बालिया जो व्यभिचार दे सिवा कुसी होरसी बजा ने छडी दे, तां सैह तिसा ते व्यभिचार करवांदा हे ; कने जड़ा तिसा छडिया ने ब्याह करे, सैह व्यभिचार करदा हे |
\s कसम
\p
\v 33 "तुसां सुणी बेठयो न, की परांणे जमाने दे लोकां ने बोलया गिया था, झुठियां कसमां मत खांदे, कने प्रभुऐ ताईं अपणिया कसमां जो पुरियां करनयो |"
\v 34 पर मैं तुसां ने ऐ बोलदा हे, की कदी कसम मत खांदे ; ना ई स्वर्गे दी, क्योंकि सैह परमेश्वरे दा सिंहासन हे |
\v 35 "ना ई धरतिया दी, क्योंकि सैह तिस दे पैरां दी चौकी हे ; कने ना ही यरूशलेम दी, क्योंकि सैह महाराजा दा शेहर हे |
\v 36 "कने अपणे सरे दी बी कसम मत खांदा क्योंकि तू अपणे इको बाले जो बी चिट्टा, कने ना काला करी सकदा हे |
\v 37 "पर तुहाड़ी गल हां दी हां, या ना दी ना हो ; क्योंकि जड़ा कुछ इसदे जादा होंदा हे सैह बुराईया ने होंदा हे |
\s बदला
\p
\v 38 "तुसां सुणी बेठ्यो न की बोलया गिया था, की अखि दे बदले अख, कने दंदा दे बदले दंद |
\v 39 "पर मैं तुसां ने ऐ बोलदा हे, की बुरे दा मुकावाला मत करदे ; पर जड़ा तेरिया सजिया खाडिया पर थप्पड़ मारे, तां तिस दे पासे दुई बी करी दिया |
\v 40 "कने अगर कोई तिजो ने जबरदस्ती करिके तिजो ते तेरा कुरता लेंणा चाहंदा हे, तां तिस यो अपणिया धोतिया बी लेंणा दिया |
\v 41 "कने जड़ा कोई तीजो बेकार च ई दो किलोमीटर लेई जा तां तिसदे सोगी दो किलोमीटर चली जा |
\v 42 "कने जड़ा कोई तिजो ते कुछ मंगे, तां तिस यो देई दे ; कने जड़ा तिजो ते उधार लेंणा चाहंदा हे, तिस ते मु मत फेर |
\s दुश्मणा ने प्यार
\p
\v 43 तुसां सुणी बेठयो न की बोलया गिया था ; की अपणे पड़ोसियां ने प्यार रखा, कने दुश्मणा ने दुशमणी रखा |
\v 44 पर मैं तुसां ने ऐ बोलदा हे, "की अपणे दुशमणा ने प्यार रखा कने अपणे सताणें बाल्यां ताईं प्राथना करा |"
\v 45 जिसने तुसां अपणे स्वर्गीय पिता दी ओलाद बणना हे क्योंकि सैह खरे कने बुरे दोनो च अपणा सूरज निकलदा हे, कने धर्मियां कने अधर्मियाँ दोनो पर बरखा बरसांदा हे |
\v 46 "क्योंकि अगर तुसां अपणे ने प्यार रखणे बाल्यां ने ही प्यार रखन, तां तुहाड़े ताईं क्या फायदा होंणा ? क्योंकि चुंगी लेंणे बाले बी इयां नी करदे ?
\v 47 "कने अगर तुसां सिर्फ अपणे भाईंयां जो ई नमस्ते करदे न, तां कुण दिया बड़ा बडा कम्म करदे न ? क्या होर जातियां नी इयां ही करदियां न ?
\v 48 "इस ताईं चाईदा की तुसां सिद्ध बंणा, जियां तुहाड़ा स्वर्गीय पिता सिद्ध हे |"
\c 6
\s दान
\p
\v 1 "चौकने रिया | तुसां आदमियां जो दसणे ताईं अपणे धर्मे दे कम्म मत करा, नी तां तुसां जो अपणे स्वर्गीय पिता ते कोई फल नी मिलणा |
\v 2 "इसताईं जालू तू दान करे, तां अपणा ढिंढोरा मत पिट, जियां कपटी लोक सभां कने गलियाँ च करदे न, ताकि लोक तिना दी बड़ाई करन, मैं तुसां ने सच्च बोलदा हे, की तिना जो अपणा फल मिली गिया हे |
\v 3 "पर जालू तू दान करे, तां जड़ा तेरा सज्जा हथ करदा हे, सैह तेरे खबे हथे जो नी पता लग्गे |
\v 4 "ताकि तेरा दान गुप्त रे, कने तालु तेरा पिता जड़ा गुप्त च दिखदा हे, तिनी तिजो तिस दा फल देंणा |
\s प्राथना
\p
\v 5 "जालु तू प्राथना करे, तां कपटियां साईं मत करदा क्योंकि तिना जो लोकां जो दसणे ताईं आराधनालय च कने सड़कां दे मोड़ा पर खड़ोई करी प्राथना करणा खरा लगदा हे | मैं तुसां ने सच्च बोलदा हे, की तिना जो अपणा फल मिली गिया हे |
\v 6 पर जालु तू प्राथना करे, तां अपणे कमरे अंदर जा, कने दरबाजा बंद करिके अपणे पिता जो प्राथना करे, जड़ा गुप्त हे, तालु तेरे पिता जड़ा गुप्त होई करी दिखदा हे, तिनी तिजो फल देंणा |
\v 7 पर प्राथना करदे बेले होर जातियां साईं बक-बक मत करा, क्योंकि सैह समझदे न की तिना दे जादा बोलणे ने तिना दी सुणी लेंणी हे |
\v 8 इस ताईं तुसां तिना साईं मत बणा, क्योंकि तुहाड़ा पिता तुहाड़े मंगणे ला पैहले ही जाणदा हे की, की तुहाड़ियां क्या-क्या जुरूररतां न |
\v 9 तुसां इस तरीके ने प्राथना करा-करा की: 'हे साड़े पिता, जड़ा तू स्वर्गे च हे ; तेरा ना पबित्र मनया जाऐ |
\v 10 तेरा राज्य ओए | तेरी मर्जी जियां स्वर्गे च पुरी होंदी हे, तियां ही धरतिया च बी पूरी होऐ |
\v 11 "साड़ी दिने भरे दी रोटि सांझो दे |
\v 12 कने जियां असां अपणे अपराधियां जो माफ कितया हे, तियां ही तू बी साड़े अपराधां जो माफ कर |
\v 13 कने साड़ी परीक्षा ना ले, अपर सांझो बुराईयां ते बचा | (क्योंकि राज्य कने पराक्रम कने महिमा सदा तेरी हे | आमीन) |
\v 14 "इसताईं अगर तुसां आदमियां दे अपराधां जो माफ करगे, तां तुहाड़े स्वर्गीय पिता बी तुहान्जो माफ करणा |
\v 15 कने अगर तुसां आदमियां दे अपराधां जो माफ नी करगे, तां तुहाड़े पिते तुहाड़ा बी अपराध माफ नी करणा |
\s बरत
\p
\v 16 "जालू तुसां बरत रखन, तां कपटियां साईं तुहाड़े मुऐ पर उदासी नी होणा चाईदी क्योंकि सैह अपणा मु बणाई रखदे न, ताकि लोकां जो पता लग्गे की तिना बरत रख्या हे | मैं तुसां ने सच्च बोलदा हे, की तिना जो अपणा फल मिली गिया हे |
\v 17 पर जालु तू बरत रखे तां अपणे सिरे पर तेल मल कने मुऐ जो धोई ले |
\v 18 ताकि लोकां जो नी, पर तेरे पिता जो पता लग्गे जेड़ा गुप्त हे, की तू बरत रख्या हे | इसा हालता च तेरे पिता तिजो फल देंणा जड़ा गुप्त होई करी दिखदा हे |"
\s स्वर्गीय धन दौलत
\p
\v 19 "अपणे ताईं धरतिया च धन दौलत मत गठेरा, जिथू कीड़ा कने भुत्थी खराब करदी हे, कने जिथू चोर नजर रखदे न कने चोरी लेई जांदे न |
\v 20 पर अपणे ताईं स्वर्गे च धन दौलत गठेरा, जिथू ना तां कीड़ा लगदा हे ना भुत्थी खराब करदी हे, कने जिथू ना कोई नजर रखदा कने ना कोई चोरदा हे |
\v 21 क्योंकि जिथू तेरी धन दौलत हे, तिथू तेरा मन बी लगी रेंणा |"
\s शरीरे दी ज्योति
\p
\v 22 " शरीरे दा दिय्या अखी न, इसताईं जे अगर तेरियां अखी साफ न, तां तेरे सारे शरीरे च बी लौ होंणी |
\v 23 पर अगर तेरियां अखी बुरियाँ न, तां तेरा सारा शरीर बी नेहरे च होंणा ; इसा बजा ने जड़ी लौ तिजो च हे अगर सैह नेहरा होए तां सैह नेहरा कदिया बडा होणा !"
\s परमेश्वर कने धन दौलत
\p
\v 24 "कोई आदमी दो मालकां दी सैह वा नी करी सकदा, क्योंकि तिनी इकी ने दुश्मनी कने दुऐ ने प्यार रखणा, या इकी ने मिली की रेंणा कने दुऐ जो घटिया समझणा |" तुसां परमेश्वर कने धन दौलत दोनो दी सैह वा नी करी सकदे |
\v 25 "इसताईं मैं तुसां ने बोलदा हे, की अपणे प्राणा ताईं ऐ चिंता मत करदे की असां क्या खांणा, कने क्या पिणा, कने ना अपणे शरीरे ताईं की क्या पेनणा, अपणी जान क्या रोटिया कने शरीरे दे कपड़े ला बदीकरी नी हे ?
\v 26 "अम्बरे दे पंछियां जो दिखा | सैह ना कुछ रांदे न, ना बडदे न, ना खतरां च बटोलदे न, तमी तुहाड़ा स्वर्गीय पिता तिना जो खुवांदा हे | तुसां क्या तिना ते जादा कीमती नी न ?"
\v 27 "तुहान्जो चे कुण हे, जड़ा चिंता करिके अपणिया उमरा च इको घड़ी बी बदाई सकदा हे ?
\v 28 "कने कपड़यां ताईं कजो चिंता करदे न ? बंणे दे फुलां पासे ध्यान दिया, की सैह कियां बडुदें न, सैह ना तां मेहनत करदे न, कने ना कतदे न |
\v 29 तमि मैं तुसां ने बोलदा हे, की सुलैमान बी, अपणिया सारिया महिमा च तिना कुसी साईं बी कपड़े नी पायो थे |
\v 30 "इसताईं जालु परमेश्वर दरबड़े दे घाऐ जो, जड़ा अज्ज बी हे, कने कल अगी च फुकया जांणा, इतणे छेल कपड़े पेहनादां हे, तां हे अल्प विश्वासियों, तां तिनी तुसां जो कजो नी पेहनाणे ?
\v 31 "इसताईं तुसां चिंता करिके ऐ नी बोलणा, की असां क्या खांगे, या क्या पींगे गे, या क्या पेनगे ?
\v 32 क्योंकि होर जातियां इना सारियां चीजा दियां तोपा च रेंदियां न, कने तुहाड़ा स्वर्गीय पिता जाणदा हे की तुहान्जो ऐ सारियां चिजा चाइदियां न |
\v 33 "इसताईं पैहले तुसां परमेश्वरे दे राज्य कने धर्मे दी खोज करा तां ऐ सारियां चिजा तुहान्जो मिली जांणिया |
\v 34 "कल्ले ताईं चिंता मत करा, क्योंकि कल्ल दा दिन अपणी चिंता आपु करी लेंदा हे ; अजे ताईं अजे दा दुख ही बतेहरा हे |"
\c 7
\s दुजयां पर दोष मत लग्गा
\p
\v 1 दोष मत ला, ताकि तुहान्जो पर बी कोई दोष नी लग्गे |
\v 2 "क्योंकि जियां तुसां कुसी पर दोष लगांदे न, तियां ही तुसां पर बी दोष लगाया जाणा ; कने जिसी नापे ने तुसा नापदे न, तिस्सी ई नापे ने तुहाड़े ताईं बी नापया जांणा |
\v 3 तू कजो अपणे भाईऐ दिया अखि दे कखे जो दिखदा हे, कने तिजो अपणियां अखि दा कख नी सुजदा ?
\v 4 जद की तेरिया ई अखी च कख हे, तां तू अपणे भाईऐ जो कियां बोली सकदा हे, की ऐथू आ मैं तेरिया अखी दे कखे जो कडी दिंदा ?"
\v 5 "हे कपटिया, पेहले अपणियां अखी दे कखे जो कडी ले, तां तू अपणे भाईऐ दिया अखी दे कखे जो डंगे ने दिखी करी कडी सकदा हे |"
\v 6 पबित्र चिज्जां कुतयां जो मत दीया, कने अपणे मोती सुरां दे अंगे मत पा, इयां ना हो की सैह तिना जो पैरां हेठ गरेची देंन कने फिरी करी तुहान्जो ई चिरी फाड़ी देंन |
\s मंगगे तां मिलणा
\p
\v 7 "मंगगे, तां तुहान्जो मिलणा हे ; तोपगे, तां तुहान्जो मिलणा ; दरबाजे ठोरगे, तां तुहाड़े ताईं खुलणा |"
\v 8 क्योंकि जड़ा कोई मंगदा हे, तिस यो मिलदा हे ; जड़ा तोपदा हे, तिस यो मिलदा हे | कने जड़ा दरबाजा ठोरदा हे, तिसदे ताईं खोलया जाणा |
\v 9 "तुसां चे ऐसा कुण आदमी हे, जड़ा की अगर तिस दा जागत रोटि मंगे कने सैह तिस यो पथर दे ?
\v 10 "या मछी मंगे तां तिस यो कीड़ा दे ?"
\v 11 जालू तुसां बुरे होई करी, अपणे बच्यां जो खरियां चिजा देंणा जाणदे न तां तुहाड़ा स्वर्गीय पिता अपणे मंगणे बाल्यां जो खरियाँ चीजा कनी दिंगा ?
\v 12 इसा बजा ने जड़ा कुछ तुसां चांहदे न की आदमी तुहाड़े सोगी करे, तुसां बी तियां ही तिना सोगी करा ; क्योंकि व्यवस्था कने भविष्यद्वक्तां दी शिक्षा ऐई हे |
\s सुंगड़ा कने चौड़ा रस्ता
\p
\v 13 "सुंगड़े रस्ते ते अंदर जा, क्योंकि जड़ा रस्ता चौड़ा कने असान हे, सैह रस्ता बरबादिया जो जांदा हे ; कने मते न जड़े इस रस्ते ते जांदे न |
\v 14 क्योंकि सुंगड़ा सैह रस्ता कने औखा हे, जड़ा रस्ता जिन्दगिया बाल पुजांदा हे, सैह लोक थोड़े ई न जिना जो ऐ रस्ता मिलदा हे |"
\s जदिया रुख तदेया फल
\p
\v 15 "झूठे भविष्यद्वक्तां ते चुकने रिया, जड़े भेडां दे रुपे च तुहाड़े बाल ओंदे न, पर असस च खांणे बाले भेड़िये न |
\v 16 "तिना दे फलां ते तुसां तिना जो पछेणी लेंणा हे | लोक क्या झिल्लां ते अंगूर, या कंडे बाले झिल्लां ते अंजीर तोड़दे न ?
\v 17 "इयां ई इको खरा रुख खरा फल दिंदा हे कने बेकार रुख बुरा फल दिंदा हे |
\v 18 "खरा रुख बुरा फल नी देई सकदा, कने ना बेकार रुख खरा फल देई सकदा हे |
\v 19 जड़ा-जड़ा रुख खरा फल नी दिंदा हे, सैह बडया कने अगी च पाया जांदा हे |
\v 20 "इयां ई तुसां तिना जो तिना दे फला ने पछेणी लेंणा |
\v 21 "जड़ा मिंजो ने, 'हे प्रभु, हे प्रभु' बोलदा हे, तिना सारयां ई स्वर्गे दे राज्य च प्रवेश नी करणा, पर तिना ई जड़े मेरे स्वर्गीया पिता दिया मरजिया पर चलदे न |
\v 22 "तिस रोजे मत्यां मिंजो ने बोलणा ; 'हे प्रभु, क्या असां तेरे नाऐ दी भविष्यद्वाणी नी किती, कने तेरे नाऐ ने बुरियां आत्मा जो नी कडया, कने तेरे नाऐ कितणे ई अनोखे कम्म नी किते ?"
\v 23 "तालु मैं तिना ने खुली करी बोली देंणा हे की मैं तुहान्जो नी जाणदा हे, हे बुरे कम्म करणे बालयो, ऐथू ते चली जा |"
\s घर बणांणे बाले दो आदमी : अक्लमंद कने मुर्ख
\p
\v 24 "इसताईं जड़ा कोई मेरियां गल्लां सुणी करी तिना जो मंनदा हे, सैह तिस अकली बाले आदमिये साईं हे जिनि अपणा घर सपड़े पर बणाया हे |
\v 25 कने अम्बर बरया कने बाढ़ आई, कने तूफान चलया, कने सैह तिस घरे ने टकरांईयां, पर सैह घर नी डेथ्या, क्योंकि तिस दी नियां सपड़े पर बणाईयां थियां |
\v 26 "पर जड़ा मेरियां इना गल्लां जो सुणदा हे कने तिना पर नी चलदा हे, सैह तिस मुर्ख आदमिये साईं हे जिनी अपणा घर रेता पर बणाया हे |
\v 27 कने अम्बर बरया, कने बाढ़ आई, कने तूफान चले, कने तिस घरे ने टकराऐ कने सैह घर डेई करी बजी टूटी गिया |"
\v 28 जालु यीशु ऐ गल्लां बोली बैठा, तां इयां होया की सारी भीड़ तिस दे अपदेशे ने हेरान होई |
\v 29 क्योंकि सैह तिना जो शास्त्रियां साईं नी पर अधिकारियां साईं तिना जो उपदेश दिंदा था |
\c 8
\s कोढ़ी आदमिये जो ठिक करणा
\p
\v 1 जालु सैह तिस पाहड़े ते उतरया, तां इको बडी भीड़ तिस दे पचांह चली पेई |
\v 2 कने दिखा, इकी कोढ़िऐ तिस बाल आई करी प्रणाम किता कने बोलया ; की हे प्रभु अगर तू चा, तां मिंजो ठिक करी सकदा हे |
\v 3 यीशुऐ तिस यो हथ अंगे करिके तिस यो छुता, कने बोलया, "मैं चाहंदा हे की तू ठिक होई जा " कने जट तिस दा कोढ़ ठिक होई गिया |
\v 4 यीशुऐ तिसयो बोलया, "दिख, कुसी ने मत बोलदा, पर जाई करी अपणे आपे जो याजकां जो दस्स कने जड़ा चढ़ावा मूसा ठहराया हे, तिस यो चढ़ा, ताकि तिना ताईं गबाई हो |"
\s इको सुबेदारे दा भरोसा
\p
\v 5 जालु सैह कफरनहूम च आया तां इकी सुबेदारे तिस बाल आई करी बिणती किती,
\v 6 "हे प्रभु, मेरा सैह वक घरे धरंगे दे रोगे ने बड़ा दुखी हे |"
\v 7 यिशुए तिस यो बोलया, "मैं आई करी तिस यो ठिक करगा |"
\v 8 सुबेदारे जबाब दिता ; की प्रभु मैं इस जोगा नी हे की, की तू मेरिया छती हेठ ओए, पर सिर्फ तू मुऐ ते बोली दे तां ई मेरे सैह वके ठिक होई जांणा |
\v 9 क्योंकि मैं बी दुजयां दा हुक्म मनणे बाला आदमी हे, कने स्पाई मेरे हथे च न, कने जालु इकी जो बोलदा हे की, जा, तां सैह जांदा हे ; कने दुऐ जो बोलदा हे की, आ, तां सैह ओंदा हे ; कने अपणे नोकरे जो बोलदा हे, की ऐ कर, तां सैह करदा हे |
\v 10 ऐ सुणी करी यीशु जो हेरानी होई, कने जड़े तिस दे पिच्छे ओआ दे थे तिना ने बोलया, "मैं तुसां ने सच्च बोलदा हे, की मैं इस्राएल च बी ऐ दिया भरोसा नी दिखया |
\v 11 कने मैं तुसां ने बोलदा हे, की मतयां पूर्व कने पशचिम ते आई करी अब्राहम कने इसहाक कने याकुबे दे सोगी स्वर्गे दे राज्य च बोंणा |
\v 12 पर राज्य दियां ओलादां नेहरे च पाई देंणियां: ओथु तिना रोणा कने दंद पींणे |"
\v 13 कने यीशुऐ सूबेदाररे ने बोलया, "जा, जदिया तेरा भरोसा हे, तियां ही तेरे ताईं हो | कने तिस दा नोकर तालू ई ठिक होई गिया |
\s मते मरिजां जो ठिक करणा
\p
\v 14 कने यीशु जालू पतरसे दे घरे पुज्जा, तां तिनी दिखया की तिसदिया ससु जो बुखार चढ़या हे |
\v 15 तिनी तिसा दा हथ छुता कने तिसा दा बुखार उतरी गिया, कने सैह उठी करी तिस दी सैह वा करणा लगी |
\v 16 कने जालु संझ होई तालू सैह तिस बाल मते लोकां जो लेई करी आये जिना च बुरियां आत्मा थियां, कने तिनी तिना आत्मा जो अपणे बचने ने कडी दिता, कने सारे बमारां जो ठिक करी दीता |
\v 17 ताकि जड़ा बचन यशायाह भविष्यद्वक्ता दे जरिये बोलया गिया था सैह पूरा हो: अपु साड़ियां कमजोरियां जो लेई लिया कने साड़ियां बमारियां जो चुकी लिया | ''
\s यीशु मसीह दे चेले बणने दी कीमत
\p
\v 18 यीशुऐ जलु अपणे चारो पासे मती भीड़ दिखी, तां झिला दे पारले पासे जाणे दा हुक्म दिता |
\v 19 कने तालू इको शास्त्रीये तिस बखे आई करी तिस ने बोलया, "हे गुरु, जिथू कुथी तू जांगा, मैं बी तेरे पिच्छे चली पोंणा |"
\v 20 यीशुऐ तिस ने बोलया, "गीदड़ां दिया झोरी कने अम्बरे दे पंछिया दे अल्ले होंदे न ; पर आदमिये दे पुत्रे जो सर ढकने ताईं जगा नी हे |"
\v 21 इको होर चेले तिस ने बोलया, "हे प्रभु, मिंजो पैहले जांणा दे, ताकि मैं अपणे पिता जो दबी ओऐ |"
\v 22 यीशु ऐ तिस यो बोलया, "तू मेरे पिच्छे चली पो ; कने मुर्दयां जो अपणे मुर्दे दबणा दीया |"
\s तुफाने जो शांत करणा
\p
\v 23 जालु सैह किस्तिया पर चढ़या, तां तिस दे चेले तिस दे सदे पिच्छे चली पे |
\v 24 कने दिखा, झीला च इको ऐसा तूफान आया की किस्ति लैहरां ने डूबणा लगी, कने सैह सुतया था |
\v 25 तालु चेलयां बखे आई करी तिस यो जगाया, कने बोलया, "हे प्रभु, सांझो बचा, असां मरणा लगयो न |
\v 26 यिशुऐ तिना जो बोलया, "हे अल्प विश्वासियों, कजो डरा दे न ?" तालु तिनी उठी करी पांणिऐ कने तुफाने जो समझाया, कने सब कुछ शान्त होई गिया |
\v 27 कने सैह हेरान होए कने बोलणा लग्गे की ऐ कदिया आदमी हे, जिसदा हुक्म तुफान कने पांणी बी हुक्म मंनदे न |
\s बुरियां आत्मा दे सताऐ आदमियां जो ठिक करणा
\p
\v 28 जालु सैह तिस पार गदरेनिया दे देशे च पुज्जे, तां तिस यो दो आदमी मिले जिना च बुरियां आत्मा थियां कने कबरां च रैंहदे थे, तिस यो मिले, सैह आत्मा खतरनाख थियां, की कोई बी तिस रस्ते ते नी जाई सकदा था |
\v 29 कने दिखा, तिना जोरे ने बोलया, "हे परमेश्वरे दे पुत्र, साड़ा तिजो ने क्या कम्म हे ? तू क्या बग्ते ते पेहले ही सांझो दुख देंणा आया हे ? "
\v 30 तिना ते थोड़ी दूर मते भरी सूअर चुगा दे थे |
\v 31 बुरियां आत्मा तिस ने ऐ बोली करी बिनती किती, अगर तू सांझो कडणा हे, तां इना सूअरां बिच भेजी दे |
\v 32 यीशुऐ तिना जो बोलया, "जा |" सैह निकली करी सुअरां च चली गियां, कने सारे सूअर भेठी ते रीड़की करी पाणिऐ च जाई पिया कने डूबी करी मरी गिया |
\v 33 कने तिना दे ग्वाले नठे, कने शेहरे च जाई करी ऐ सारियां गल्लां कने जिना च बुरियां आत्मा थियां तिना दा सारा हाल सुणाया |
\v 34 तालू सारे लोक यीशुऐ ने मिलणे ताईं आये कने तिस यो दिखी करी बिणती किती की साड़े ईलाके ते बाहर निकली जा |
\c 9
\s धरंगे दे मरिजे जो ठिक करणा
\p
\v 1 फिरी सैह किस्तिया पर चढ़ी करी पारले पासे गिया, कने अपणे शेहरे जो आया |
\v 2 कने दिखा, लोक इकी धरंगे दे मरिजे जो मंझे पर रखी करी तिस दे बाल लेई आये | यीशुऐ तिना दा भरोसा दिखी करी, तिस धरंगे दे मरिजे ने बोलया, "हे पुत्र, हौंसला रख ; तेरे पाप माफ होए |"
\v 3 कने दिखा, इसा गल्लां पर कई शास्त्रियां ऐ सोचया, की ऐ तां परमेश्वरे दी निंदा करा दा हे |
\v 4 यीशुऐ तिना दे मने दी गल जाणी करी बोलया, "तुसां अपणे-अपणे मने च बुरा बिचार कजो करा दे न ?
\v 5 सोखा क्या हे ? ऐ बोलणा, की तेरे पाप माफ होए, या ऐ बोलणा की उठ कने चल फिर |
\v 6 पर इसताईं की तुसां जाणी लिया की आदमिये दे पुत्रे जो धरतिया पर पाप माफ करणे दा अधिकार हे | तालू तिनी धरंगे दे मरिजे जो बोलया: उठ, कने अपणे मंझे जो चुक, कने अपणे घरे जो चली जा |"
\v 7 सैह उठी करी अपणे घरे जो चली गिया |
\v 8 लोक ऐ दिखी करी डरी गे कने परमेश्वरे दी महिमा करणा लग्गे, जिनी अदमियां जो ऐदया हक दितया हे |
\s मती जो सदणा
\p
\v 9 ओथु ते अंगे जाई करी यीशुऐ मती नाऐ दी इको आदमिये जो चुंगी लेंणे दिया चौकिया पर बैठयो दिखया, कने तिस यो बोलया, "मिंजो पिच्छे चली पौ |" सैह उठी करी तिस दे पिच्छे चली पिया |
\v 10 कने जालु सैह घरे रोटि खांणा बेठा तां मते चुंगी लेंणे बाले कने पापी आईकरी यीशु कने तिस दे चेलयां सोगी रोटि खांणा बेठे |
\v 11 ऐ दिखी करी फरीसियां तिस दे चेलयां ने बोलया, "तुहाड़ा गुरु चुंगी लेंणे बाले कने पापियां सोगी कजो खांदा हे ?"
\v 12 ऐ सुणी करी यीशुऐ तिना ने बोलया, बैद भले खरियां ताईं नी हे पर बमारां ताईं जरूरी हे |
\v 13 इसताईं तुसां जाई करी इसदा मतलब सिखी लिया, की मैं बलिदान नी पर दया चाहंदा हे ; क्योंकि मैं धर्मियां जो नी अपर पापियां जो सदणा आया हे |"
\s बरते दा सवाल
\p
\v 14 तालु यूहन्ना दे चेलयां तिस बाल आई करी बोलया, "क्या बजा हे की असां कने फरीसी इतणे बरत रखदे न, पर तेरे चेले तां बरत नी रखदे ?"
\v 15 यीशुऐ तिना ने बोलया, "क्या बराती, जालु दीकर लाड़ा तिना सोगी हे, दुखी होई न ? पर सैह दिन ओंणे न जालू लाड़े तिना ते बख कितया जाणा, तिस बेले तिना बरत रखणा |
\v 16 नौऐ कपड़े दी कित्री छेकी करी कोई बी परांणे कपड़े च टल्लु नी पांदा, क्योंकि सैह टल्लु तिस कपड़े ते होर कुछ खिंज्जी लेंदा हे, कने सैह होर जादा फटी जांदा हे |
\v 17 कने लोक नौआं अंगूरा दा रस पराणियां मश्कां च नी भरदे न ; क्योंकि इयां करणे ने मश्कां फटी जांदिया न, कने अंगूरा दा रस निकली जांदा ऐ, कने मशकां बरबाद होई जांदियां न, पर नौआं अंगूरा दा रस नौइयां मशकां च भरदे न, तां सैह दोनो बची रेंदियां न |"
\s मरियो कुड़ी कने बमार जनानी
\p
\v 18 सैह तिना ने ऐ गल्लां बोला दा ही था, की दिखा, इक्की सरदारे आई करी तिस यो नमस्ते किते कने बोलया, "मेरी कुड़ी हुणी मरी हे, अपर चली करी तिसा पर हथ रख, तां तिना जिंदिया होई जाणा |"
\v 19 यीशु उठी करी अपणे चेलयां समेत तिस दे पिच्छे चली पिया |
\v 20 कने दिखा इको जनानी जिसा जो बारां सालां ते खून चलणे दी बमारी थी, तिना पिच्छे ते आई करी यीशुऐ दे कपड़यां जो छुई लिया |
\v 21 क्योंकि सैह अपणे मने च बोलदी थी की, अगर मैं तिस दे कपड़े जो छुई लेंगी तां मैं ठिक होई जांणा |
\v 22 यीशुऐ फिरी करी तिसा जो दिखया कने बोलया, "पुत्री हौंसला रख ; तेरे भरोसे तिजो ठिक किता हे |" कने सैह जनानी तिसी बेले ठिक होई गेई |
\v 23 यीशु जालु तिस सरदारे दे घरे पुज्जा, कने बंसरी बजाणे बाले कने भिड़ा जो रोंदे दिखया,
\v 24 तालु बोलया, "हटी जा, कुड़ी मरियो नी हे, पर सुतियो हे, इसा गल्ला पर सारे हंसणा लग्गे |
\v 25 पर जालु भीड़ कडी दिती, तां तिनी अंदर जाई करी कुड़िया दा हथ पकड़या, कने सैह जिन्दी होई पेई |
\v 26 कने इसा गल्ला दी चर्चा सारे देशे च होई गेई |
\s दो अन्ने अदमिया दियां ठिक करणा
\p
\v 27 जालु यीशु ओथु ते थोड़ा अग्गे गिया, तां दो अन्ने तिसदे पिच्छे ऐ बोलदे आये, की हे दाऊदे दी ओलाद, सांझो पर दया कर |
\v 28 जालु सैह घरे च पुज्जा, तां सैह ऐनी तिस बाल आये, कने यीशुऐ तिना जो बोलया, "क्या तुहान्जो भरोसा हे की मैं ऐ करी सकदा हे ? " तिना तिस ने बोलया, "हां प्रभु |"
\v 29 तालु यिशुए तिना दियां अखि छुई करी बोलया, "तुहाड़े भरोसे दे अनुसार तुहाड़े ताईं होई जा |"
\v 30 कने तिना दियां अखी खुली गियां कने यीशुऐ तिना जो समझाई करी बोलया, "ध्यान रे, कुस्यो बी इसा गल्ला डा पता नी लग्गे |"
\v 31 पर तिना निकली करी सारे देशे च तिस दा यश फैलाई दिता |
\s इको जल्ले जो ठिक करणा
\p
\v 32 जालु सैह बाहर चलयो थे, तां दिखा, लोक इकी जल्ले जो तिस बाल लेई आये जिदे च बुरी आत्मा थी |
\v 33 जालु बुरी आत्मा निकली गेई, तां जल्ला बोलणा लगी पिया | कने भीड़ हेरान होई गेई कने बोलणा लगी की इस्राएल च ऐसा कदी नी दिखया |
\v 34 पर फरीसियां बोलया, "ऐ तां बुरियां आत्मा दे सरदारे दिया सहायता ने बुरियां आत्मा जो निकालदा हे |"
\s मजदूर घट न
\p
\v 35 यीशु सारे शेहरां कने ग्रां च गुमदा रिया, कने आराधनालय च उपदेश दिंदा, कने राज्य दा सुसमाचार प्रचार करदा, कने हर तरा दी बमारियां कने कमजोरियां जो ठिक करदा गिया |
\v 36 जालु तिनी भिड़ा जो दिखया तां तिस यो भिड़ा पर तरस आया, क्योंकि सैह तिना भेडां साईं थे जिना दा कोई रखबाला ना हो, बेचेन, कने भटकियां होईयां थियां |
\v 37 तालु तिनी अपणे चेलयां ने बोलया, "पकयो खेतर तां मते न, पर मजदूर घट न |
\v 38 इस ताईं खेतरे दे मालिके ने बिनती करा की सैह अपणे खतरां बडणे ताईं मजदूर भेजे |"
\c 10
\s यीशुऐ दे बाहरा चेले
\p
\v 1 फिरी तिनी अपणे बाहरां चेलयां जो अपणे बाल सदया, कने तिना जो बुरियां आत्मा पर अधिकार दिता, की तिना जो निकालन कने हर तरा दियां बमारियां कने, हर तरा दियां कमजोरियां जो दूर करन |
\v 2 इना बाहरां प्रेरितां दे ना ऐ न: पेहला शमौन, जिसयो पतरस बोलदे न, कने तिस दा भाई अन्द्रियास ; जब्दी दा पुत्र याकूब, कने तिस दा भाई यूहन्ना ;
\v 3 फिलिप्पुस कने बरतुल्मै, थोमा, कने चुंगी लेंणे बाला मती, हलफै दा पुत्र याकूब कने तद्दै |
\v 4 शमौन कनानी, कने यहूदा इस्करियोती, जिनी तिस यो पकड़ाई बी दिता |
\s बाहरां चेलयां दी सेवा कम्म
\p
\v 5 इना बाहरां जो यीशुऐ ऐ हुक्म देई करी भेजया, "होर जातियां बाल मत जांदे, कने सामरियां दे कुसी बी शेहरे च प्रवेश मत करदे |
\v 6 पर इस्राएले दे घराने दियां ई गवाचियां भेडां बाल जानयो |
\v 7 कने चलदे-चलदे ऐ प्रचार करा की, स्वर्गे दा राज्य नेड़े आई रिया हे |
\v 8 बिमरां जो ठिक करा: मरयां जो जिन्दा करा, कने कोढ़ियां जो शुद्ध करा: बुरियां आत्मा जो निकाला: तुसां जो सेंतमेंत मिलया हे, सेंतमेंत दिया |
\v 9 कने अपणे थेलेयाँ ना सोंना, कने ना रूपा, कने ना तांबा रखदे |
\v 10 रस्ते ताईं ना कोई झोली रखा, ना दो कुरते, ना जुते, ना सोठी लेंणी, क्योंकि मजदूरे जो तिसदी मजदूरी मिलणा चाईदा |
\v 11 जिस कुसी शेहरे या ग्रांऐ जांगे तां तिथू पता करा की कुण काबील हे ? जालु दीकर ओथु ते नी निकलगे, तालु दीकर तिस दे घरे ई रिया |
\v 12 घरे प्रवेश करदे बेले तिस यो आशीष दिनयो |
\v 13 अगर तिस घरे दे लोक काबील होंगे तां तुहाड़ा कल्याण तिना बाल पूजणा, पर अगर सैह काबील नी होंगे तां तुहाड़ा कल्याण तुहाड़े बाल बापस आई जांणा |
\v 14 कने जड़ा कोई तुहान्जो अपनांगा नी, कने तुहाड़ियां गल्लां नी सुणे, तिस घरे या तिस शेहरे ते निकलदे बेले अपणे पैरां दी धुड़ झाड़ी दीया |
\v 15 मैं तुसां ने सच्च बोलदा हे, की न्याय बाले रोजे तिस शेहरे दिया हालता ते सदोम कने अमोरा दे देशे दी हालत जादा सेहणे जोगी होणी |"
\s ओंणे वाली मुशकिल
\p
\v 16 दिखा, मैं तुहान्जो भेडां साईं बणयो भेड़ियां दे बिच भेजदा हे, तुसां किड़े साईं अकली बाले, कने कबुतरां साईं भोल्ले बणा |
\v 17 पर लोकां ते चुकन्ने रिया, क्योंकि तिना तुहान्जो सभा दे हवाले करणा, कने अपणियां पंचयाता च तुहान्जो कोड़े मारणे |
\v 18 तुसां मेरे ताईं हाकिमा कने राजयां दे सामणे तिना पर, कने होर जातियां पर गबाह बणने ताईं पूजाणे न |
\v 19 जालु सैह तुहांजो पकड़ांगे तां चिंता मत करदे, की असां कियां ; या क्या बोलणा हे: क्योंकि जड़ा कुछ तुसां बोलणा हे सैह तुहांजो तिसी बेले पता लग्गी जाणा |
\v 20 क्योंकि बोलणे बाले तुसां नी न, अपर तुहाड़े पिता दी पबित्र आत्मा तुसां च बोलदी हे |
\v 21 भाई, भाईऐ जो कने बबे पुत्रे जो, मारणे ताईं सौंपणा, कने बच्चयाँ माँ-बबां दे खिलाफ होई करी तिना जो मरवाई देंणा हे |
\v 22 मेरे नाऐ दिया बजा ने लोकां तुसां ने दुश्मनी रखणी, पर जड़ा आखरी दीकर सबर रखगा तिस दा ही उद्धार होणा |
\v 23 जालु सैह तुहान्जो इकी शेहरे च तंग करगे, तां तुसां दुऐ शेहरे जो नठी जानयो | मैं तुसां ने सच्च बोलदा हे, तुहान्जो ते इस्राएले दे सारे शेहरां च नी गुमया जाणा की आदमिये दे पुत्रे आई जाणा हे |
\v 24 चेला अपणे गुरुऐ ते, कने नौकर अपणे मालिके ते बडा नी होंदा हे |
\v 25 चेले दा गुरुऐ दे, कने नौकरे दा मालिके दे बराबर होणा ही बतेरा हे ; जालु तिना घरे दे मालिके जो शेतान बोलया, तां तिना क्या घरे बालयां जो कुछ नी बोलणा ?
\s कुसते डरना
\p
\v 26 इसताईं अदमिया ते डरदे मत, क्योंकि कुछ बी ढक्या नी हे, जड़ा खोलया नी जाणा हे ; कने कुछ छुपया नी हे, जड़ा सामणे नी ओंणा हे |
\v 27 जड़ा मैं तुसां ने नेहरे च बोलदा हे, तिस यो लोई च बोला ; कने जड़ा तुसां बल्ले-बल्ले सुणदे न, तिस यो लेंटरा पर चढ़ी करी प्रचार करा |
\v 28 जड़े शरीरे पर बार करदे न, पर सैह आत्मा पर बार नी करी सकदे न, तिना ते डरदे मत, पर तिस ते डरा, जड़ा आत्मा कने शरीर दोनो जो नरके च मारी सकदा हे |
\v 29 क्या पैसेयां ने दो चिड़ियां नी बिकदियां ? तमी तुहाड़े पिता दिया मरजिया दे बिना तिना चे इको बी धरतिया पर नी पेई सकदी |
\v 30 तुहाड़े सिरे दे सारे बाल बी गिणयो न |
\v 31 इस ताईं डरा मत, क्योंकि तुसां चिड़ियाँ ते बी जादा किमती न |
\s यीशुऐ जो मनणा या नी मनणा
\p
\v 32 जड़ा कोई अदमियां दे सामणे मिंजो मनी लेंगा, तिस यो मैं बी अपणे स्वर्गीय पिता दे सामणे मनी लेंगा |
\v 33 पर जड़ा कोई अदमियां दे सामणे मिंजो नी मनगा, तिस यो मैं बी अपणे स्वर्गीय पिता दे सामणे नी मनणा |
\s यीशुऐ दे ओंणे दा नतीजा
\p
\v 34 "इयां मत समझा की मैं धरतिया पर मिलाणे ताईं आया हे ; मैं मिलाणे ताईं नी, पर मैं तलवारां चलवाणा आया हे |"
\v 35 मैं तां इस ताईं आया हे, ताकि आदमिये जो तिस दे बबे ते, कने कुड़िया जो तिसा दिया माऊ ते, कने नुंआ जो तिसा दिया ससु ते बख करी दें |
\v 36 आदमिये दे दुश्मन तिस दे घरे दे ही लोक होणे |
\v 37 जड़ा अपणे माता पिता जो मिंजो ते जादा प्यार करदा हे, सैह मेरे जोगा नी हे, कने जड़ा कुड़िया या जागते जो मिंजो ते जादा प्यारा करदा हे, सैह बी मेरे जोगा नी |
\v 38 कने जड़ा अपणा क्रूस लेई करी मेरे पिच्छे नी चले, सैह मेरे जोगा नी |
\v 39 जड़ा अपणे प्राणा जो बचादां हे, तिनी अपणे प्राण गवाणें, कने जड़ा मेरिया बजा ने अपणे प्राण गवांदा हे, तिस यो प्राण मिलणे |
\s प्रतिफल
\p
\v 40 जड़ा तुहान्जो अपनादा हे, सैह मिंजो बी अपनादा हे ; कने जड़ा मिंजो अपनादा हे, सैह मेरे भेजणे बालयां जो अपनादा हे |
\v 41 जड़ा भविष्यद्वक्ता जो भविष्यद्वक्ता समझी करी अपनाऐ, तिस यो भविष्यद्वक्ता दा बदला मिलणा ; कने जड़ा धर्मीऐ जो धर्मी समझी करी अपनाए, तिस यो धर्मीऐ दा बदला मिलणा |
\v 42 जड़ा कोई इना लोकयां चे इकी जो बी मेरा चेला समझी करी सिर्फ इको कटोरा ठंडे पांणिऐ दा पिया, तां मैं तुसा ने सच्च बोलदा हे, तिनी कुसा बी तरीके ने अपणा फल नी गवांणा हे |"
\c 11
\s यीशु कने यूहन्ना बपतिस्मा देंणे बाला
\p
\v 1 जालु यीशु अपणे बाहरां चेलयां जो हुक्म देई बेठा, तां सैह तिना दे शेहरां च उपदेश कने प्रचार करणे ताईं ओथु ते चली गिया |
\v 2 यूहन्ने जेला च मसीह दे कम्मा दी खबर सुणी करी, अपणे चेलयां जो तिस ते ऐ पूछणे जो भेजया |
\v 3 की क्या ओंणे बाला तू ही हे, या असां दुजे दी नियाल रखन ?
\v 4 यीशुऐ जबाब दिता, "जड़ा कुछ तुसां दिखदे कने सुणदे न, सैह सारा कुछ जाई करी युहन्ना ने बोली दिया |
\v 5 की अनयां जो मिलदा हे, कने लंगड़े चलदे न, कोढ़ी शुद्ध किते जांदे न, कने टोंणे सुणदे न, मुर्दे जिंदे किते जांदे न, कने गरीबां जो सुसमाचार सुणाया जांदा हे |
\v 6 कने धन्य न सैह, जड़े मेरिया बजा ने ठोकर नी खांदे |"
\v 7 जालु सैह ओथु ते चली गे, तां यीशु यूहन्ना दे बारे च लोकां जो बोलणा लगा, "तुसां बणे च क्या दिखणा गियो थे ? क्या होआ ने हिलदे सरकंडे जो ?
\v 8 तां फिरी तुसां क्या दिखणा गियो थे ? क्या नरम कपड़े पेहने आदमिये जो ? दिखा, जड़े नरम कपड़े पांदे न सैह मेहलां च रेंदे न |
\v 9 तां फिरी कजो गियो थे ? की क्या कुसी भविष्यद्वक्ता जो दिखणे ताईं ? हाँ, मैं तुसां ने बोलदा हे, की भविष्यद्वक्ता ते बी बड्डे जो ?
\v 10 ऐ सेई हे, जिसदे बारे च लिखया हे, की दिख ; मैं अपणे दूते जो तेरे अग्गे भेजदा हे, जिनी तेरे अग्गे तेरा रस्ता तैयार करणा |
\v 11 मैं तुसां ने सच्च बोलदा हे, की जड़े जनानिया ते पैदा होयो न, तिना चे यूहन्ना बपतिस्मा देंणे बाले ते बडा कोई नी होया ; पर स्वर्गे दे राज्य च जड़ा सारयां ते छोटा हे सैह तिस ते बडा हे |
\v 12 यूहन्ना बपतिस्मा देंणे बाले दे रोजां ते लेई करी हुणे दीकर स्वर्गे दे राज्य च जोरे शोरे ने प्रवेश होंदा रिया हे, कने जोरे बाले तिस यो खोई लेंदे न |
\v 13 यूहन्ना दीकर सारे भविष्यद्वक्ता कने व्यवस्था भविष्यवाणी करदे रे |
\v 14 कने मनणा चांहदे न तां मना, की जड़ा एलिय्याह ओंणे बाला था, सैह ऐ ही हे |
\v 15 जिसदे सुणने जो कन्न होन, सैह सुणी लिया |
\v 16 मैं इस बेले दे लोकां दा उदाहरण कुसने दें ? सैह तिना जागतां साईं न, जड़े बजारां च बेई करी इकी दुजे जो पुकारी करी बोलदे न |
\v 17 की असां तुहाड़े ताईं बंसरी बजाई, कने तुसां नचे नी ; असां रोए, कने तुसां छाती नी पिटी |
\v 18 क्योंकि यूहन्ना ना खांदा, कने ना पिन्दा था, कने सैह बोलदे न की तिस दे च बुरी आत्मा हे |
\v 19 मनुष्य दा पुत्र खांदा पिंदा हे, कने सैह बोलदे न, की पेटू कने पियकड़ आदमी, चुंगी लेंणे बाले कने पापियां दा दोस्त | पर ज्ञान अपणे कम्मा ने सच्चा ठहराया गिया हे |"
\s अविश्वासे पर हाय हे
\p
\v 20 तालु सैह तिना शेहरां जो ताना देंणा लगा, जिना च तिनी बतेरे सामर्थ्य दे कम्म कितयो थे ; क्योंकि तिना अपणा मन नी बदलया था |
\v 21 " हाय, खुराजीन | हाय, बैतसैद | जड़े सामर्थ्य दे कम्म तुहाड़े बाल किते न, अगर सैह सूर कने सैदा च किते जांदे, तां तिना टाटा ओढ़ी करी, कने धुड़ी च बेई करी, कालू दा मन फेरी लेंदे |
\v 22 पर मैं तुसां ने बोलदा हे ; की न्याय दे रोज तुहाड़ी हालता ते सूर कने सैदा दी हालत जादा सैहणे जोगी होणी |
\v 23 हे कफरनहूम , तू क्या स्वर्गे दीकर उच्चा कितया जाणा हे ? तू तां पताले दीकर थले जाणा ; जड़े सामर्थ्य दे कम्म तीजो च किते, अगर सैह सदोम च होंदे, तां तिनी अजे दीकर बणी रेंणा था |
\v 24 पर मैं तुसां ने बोलदा हे, की न्याय दे रोज तेरिया हालता ते सदोम दी हालत जादा सैहणे जोगी होणी |"
\s भारे ने दबुए लोकां ताईं अराम
\p
\v 25 तिस्सी बेले यीशुऐ बोलया, "हे पिता, स्वर्गे कने धरतिया दे प्रभु, मैं तेरा धन्याबाद करदा हे, तू इना गल्लां जो ज्ञानियां कने समझदारां ते लुकाई रखया, कने बच्चयां पर प्रगट किता हे |
\v 26 हाँ, हे पिता, क्योंकि तिजो ऐ ही ठिक लगा |"
\v 27 मेरे पिते मिंजो सब कुछ दितया हे, कने कोई पुत्रे जो नी जांणदा, सिर्फ पिता, कने कोई पिता जो नी जांणदा, सिर्फ पुत्र कने सैह जिसदे पर पुत्र प्रगट करणा चा |
\v 28 "सारे मेनत करणे बालयो कने भारे ने दबूयो लोको, मेरे बाल ओआ ; मैं तुहान्जो अराम दिंदा |
\v 29 मेरे जुआ अपणे उपर चुकी लिया ; कने मिंजो ते सिखा ; क्योंकि मैं मने ते नरम कने दयालु हे ; कने तुसां जो अपणे मने च अराम मिलणा |
\v 30 क्योंकि मेरा जुआ सही कने मेरा भोझ हल्का हे |"
\c 12
\s सब्त दा प्रभु
\p
\v 1 तिस बेले यीशु सब्ते दे रोजे खेतरां चे होई करी चलया था, कने तिस दे चेलयां जो भूख लगियो थी, कने सैह बेलां तोड़ी-तोड़ी करी खाणां लग्गे |
\v 2 फरीसियां ऐ दिखी करी तिस यो बोलया, "दिख, तेरे चेले सैह कम्म करा दे न, जड़ा सब्ते दे रोज करणा ठिक नी |"
\v 3 यीशुऐ तिना जो बोलया, "क्या तुसां पड़या नी हे, की दाऊदे तालू क्या किता, जालू तिस यो कने तिस दे दोस्तां जो भूख लगी तां क्या होया ?
\v 4 सैह कियां परमेश्वरे दे घरे च गिया, कने भेंट कितियां रोटियां खादियां, जिना जो खाणां ना तिस ताईं कने ना तीदे दोस्तां ताईं ठिक था, पर सिर्फ याजकां ताईं ठिक था ?
\v 5 या क्या तुसां व्यवस्था च नी पड़या हे, की याजक सब्ते दे रोज मंदरे च सब्ते दे रोजे दिया विधिया जो तोड़ने पर बी निर्दोष होंदे न ?"
\v 6 "पर मैं तुसां जो बोलदा हे, की एथू सैह हे जड़ा मंदरे ते बी बडा हे |
\v 7 अगर तुसां इसदा मतलब जाणदे की मैं दया ने खुश होंदा हे, बलीदाना ने नी, तां तुसां निर्दोषी जो दोषी नी बोलदे |"
\v 8 "आदमिये दा पुत्र तां सब्ते दे रोजे दा बी प्रभु हे |"
\s सुके हथे बाले आदमिये जो ठिक करणा
\p
\v 9 ओथु ते चलीकरी करी सैह तिना दे आराधनालय च आया |
\v 10 कने दिखा, तिथू इको आदमी था, जिसदा हथ सुक्या था, कने तिना यीशुऐ पर दोष लांणे ताईं तिस ते पुछया, की क्या सब्ते दे रोज चंगा करणा ठिक गल हे ?
\v 11 यिशुए तिना जो बोलया, "की तुसां चे ऐसा कुण हे, जिसदी इको ई भेड़ होऐ कने सैह सब्ते दे रोजे खड्डे च पेई जा, कने सैह तिसा जो पकड़ी करी खड्डे ते नी कडे ?
\v 12 भला, आदमिये दा मोल भेडां ते कितणा जादा बदी करी हे | इस ताईं सब्ते दे रोजे भलाई करणा ठिक हे |"
\v 13 तालु तिनी तिस आदमिये जो बोलया, "अपणा हथ अंगे कर |" तिनि अंगे किता, कने सैह फिरी दुऐ हथे साईं ठिक होई गिया |
\v 14 तालु फरीसियां बाहर जाई करी तिस दे खिलाफ सलाह किती की तिस यो कियां खत्म करन ?
\s परमेश्वरे दा चुणयां सेवक
\p
\v 15 ऐ जांणी करी यीशु ओथु ते चली गिया | कने मते सारे लोक तिसदे पिच्छे चली पै, कने तिनी सारयां जो ठिक किता |
\v 16 कने तिना जो समझाया की मिंजो प्रगट मत करदे |
\v 17 ताकि जड़ा बचन यशायाह भविष्यद्वक्ता बोलया था सैह पूरा हो:
\v 18 "दिखा, ऐ मेरा सेवक हे, जिसयो मैं चूंणया हे, मेरा प्यारा, जिसते मेरा मन खुश हे, मैं अपणी आत्मा तिस पर पांणी हे, कने तिनी होरनी जातियां जो इन्साफ दा समाचार देंणा |
\v 19 ना तिनी कोई लड़ाई करणी, कने ना धूम मचाणी, कने ना ई बजारां च तिस दी कोई अबाज सुणणी |
\v 20 ना ही तिनी गरेचयो सरकंडे जो तोड़ना, कने ना ही धुंआं दिंदी बतिया जो भुजाणा, जालु दीकर इन्साफे जो जिताई ना दे |
\v 21 कने होरनी जातियां तिसदे नाए पर आस रखणी |"
\s यीशु कने बालजबूल
\p
\v 22 तालु लोक इको अन्ने कने गूंगे जो जिदे च बुरी आत्मा थी, तिस यो तीदे बाल लेई आये, कने तिनि तिस यो ठिक किता कने सैह गुंगा बोलणा कने तिस यो मिलणा लगी पिया |
\v 23 इसा गल्ला पर सारे लोक हेरान होए, कने बोलणा लगे, "ऐ क्या दाऊदे दी ओलाद हे |"
\v 24 पर फरीसियां ऐ गल सुणी करी बोलया, "ऐ तां बुरियां आत्मा दे सरदार बालज़बूल शेताने दिया सहायता दे बिना बुरियां आत्मा जो नी कडदा |"
\v 25 तिनी तिना दे मने दी गल सुणी करी तिना ने बोलया, "जिस भी राज्य च फूट पोंदी हे, सैह राज्य उजड़ी जांदा हे, कने कुसी शेहरे या घराने च फुट पोंदी हे, तां सैह बी उजड़ी जांदा हे |
\v 26 "कने अगर कोई शेतान ही शेताने जो कडे, तां सैह अपणे ही खिलाफ होई जांदा हे, तां फिरी तिस दा राज्य कियां बणी रेंणा ?
\v 27 अगर मैं शेताने दिया सहायता ने बुरियां आत्मा जो कडदा हे, तां तुहाड़े बंश कुसदिया सहायता ने कडदे न ? इस ताईं तिना ही तुहाड़ा न्याय करणा हे |
\v 28 पर अगर मैं परमेश्वरे दिया आत्मा दिया सहायता ने बुरियां आत्मा जो कडदा हे, तां परमेश्वरे दा राज्य तुहाड़े बाल आई पुज्जा हे |
\v 29 कोई कियां कुसी जोरे बाले आदमिये दे घरे बड़ी करी तिस दा माल लुटी सकदा हे, जालु दीकर पेहले सैह तिस यो बनी नी ले ? तां सैह तिस दा घर लुटी सकदा हे |
\v 30 "जड़ा मेरे सोगी नी हे, सैह मेरे खिलाफ च हे, कने जड़ा मेरे सोगी नी बटोलदा हे, सैह खलारदा हे |
\v 31 इस ताईं तां मैं तुसां ने बोलदा हे, की आदमियां दा हर तरा दा पाप कने निंदा माफ होई जाणा, पर पबित्र आत्मा दी निंदा दी माफी नी मिलणी |
\v 32 पर जड़ा कोई आदमिये दे पुत्रे दे बारे च कोई बुरी गल बोलगा, तिस दा ऐ अपराध माफ होई जाणा, पर जड़ा कोई पबित्र आत्मा दे बारे च बुरा बोलगा, तिस दा ऐ अपराध ना तां इस लोक च ना ही परलोक च माफ होणा |"
\s बूटा कने तिस दा फल
\p
\v 33 "अगर बूटे जो खरा बोला, तां तिस दे फले जो बी खरा बोला, या बूटे जो बेकार बोला, तां तिस दे फले जो बी बेकार बोला, क्योंकि बूटा फले ने ई पछेणया जांदा हे |"
\v 34 "हे सपां दे बच्यों, तुसां बुरे होई करी कियां खरियाँ गल्लां बोली सकदे न ? क्योंकि जड़ा मने च भरया हे सैह ई मुए च ओंदा हे |
\v 35 भला आदमी मने दे भले भंडारे ते भलियाँ गल्लां कडदा हे, कने बुरा आदमी मने दे बुरे भंडारे ते बुरियाँ गल्लां कडदा हे |
\v 36 कने मैं तुसां ने बोलदा हे, की जड़ियां-जड़ियां बेकार गल्लां आदमियां बोलणियां न, तिना सारियां गल्लां दा लेखा न्याय दे रोजे देंणा हे |
\v 37 क्योंकि तू अपणिया ही गल्लां दिया बजा ने निर्दोष, कने अपणिया ही गल्लां दिया बजा ने दोषी ठहराया जाणा |"
\s स्वर्गीय निशाण दी मांग
\p
\v 38 इसा गल्ला पर मते शास्त्रियां कने फरीसियां तिस यो बोलया, "हे गुरु, असां तिजो ते इको निशाण दिखणा चांहदे न |"
\v 39 यीशुऐ तिना जो जबाब दिता, "इस युगे दे बुरे कने व्यभिचारी लोक ई निशाण तोपदे न, पर तिना जो योना भविष्यद्वक्ता दे निशाणे जो छडी करी होर कोई निशाण नी देंणा हे |
\v 40 योना तीन रात दिन पांणिऐ दे जानवरे दे पेटे च रिया, तियां ई आदमिये दे पुत्रे बी तीन रात दिन धरतिया दे अंदर रेंणा |
\v 41 नीनवे दे लोकां इन्साफे दे रोजे इस युगे दे लोका सोगी उठी करी तिना जो दोषी ठेहराणा, क्योंकि तिना योना दा प्रचार सुणी करी मन बदलया ; कने दिखा, ओथु तां सैह हे जड़ा योना ते बी बडा हे |
\v 42 दक्षिणे दिया रांणिया इन्साफे दे रोजे इस युगे दे लोकां सोगी उठी करी तिना जो दोषी ठेहराणा, क्योंकि सैह सुलेमाने दा ज्ञान सुणने ताईं धरतिया दे छोरे ते आई ; कने दिखा, एथू सैह हे जड़ा सुलेमाने ते बी बडा हे |"
\s अधे सुधारे ने मुशकिल
\p
\v 43 "जालु बुरी आत्मा आदमिये ते निकली जांदी हे, तां सैह सुकियां जगा च अराम तोपदी फिरदी हे, पर नी मिलदा हे |
\v 44 तां से बोलदी हे, की मैं अपणे तिस्सी घरे जो बापस चली जाणा हे जिथू ते निकली थी, पर बापस आई करी तिस्सी जो से घर सूना, कने झाड़ा-बुहारा कने सजया सझाया मिलदा हे |"
\v 45 तालु सैह जाई करी अपणे ते होर बुरियाँ सत्त आत्मा जो अपणे सोगी लेई ओंदी हे, कने सैह तिस ने पैठी करी ओथु रेंदी हे, कने तिस आदमिये दी हालत पहले ते बी बुरी होई जांदी हे | इस युगे दे बुरे लोकां दी हालत बी ऐसी ही होणी हे |
\s यिशुये दी मां कने भाई
\p
\v 46 जालु सैह भिड़ा ने गल्लां करा दा ई था, तां तिस दी मां कने भाई बाहर खड़ुतयो थे, कने तिस ने गल्लां करणा चांहदे थे |
\v 47 कुनकी तिस ने बोलया, "दिख, तेरी मां कने तेरे भाई बाहर खड़ुतयो न, कने तीजो ने गल्लां करणा चांहदे न |"
\v 48 ऐ सुणीकरी तिनी बोलणे बाले जो जबाब दिता, "कुण हे मेरी मां ? कने कुण न मेरे भाई ?"
\v 49 कने अपणे चेलयां पासे हथ करीके बोलया, दिखा, "मेरी मां कने मेरे भाई ऐ न |
\v 50 क्योंकि जड़ा कोई मेरे स्वर्गीय पिता दिया मरजिया पर चले, सैह ई मेरा भाई, कने बेहन, कने मां हे |"
\c 13
\s बी रांणे बाले दा उदाहरण
\p
\v 1 तिस्सी रोजे यीशु घरे ते निकली करी झिला दे बखे जाई बेठा |
\v 2 कने तिस बाल मती भरी भीड़ किठी होई गेई, कने सैह किस्तिया पर चढ़ी गिया, कने सारी भीड़ झिला दे बखे खड़ोई रेई |
\v 3 कने तिनी तिना ने द्रष्टान्तां च मतियाँ सारियां गल्लां बोलियां: "दिखा, इको बी रांणे बाला बी रांणा निकलया |
\v 4 रांदे बेले थोड़े बी रस्ते च पेई गे, कने से बी पंछिया आई करी चुगी ले |
\v 5 थोड़े बी पथरिलिया जगा पर पे, ओथु तिना जो जादा मिटी नी मिली, कने जादा मिटी नी मिलणे दिया बजा ने तोल्ली बडूई गे |
\v 6 पर जाल्लू सूरज निकलया तां सैह फकुई गे | कने जड़ा नी पकड़ने दिया बजा ने सुकी गे |
\v 7 थोड़े बी झिलां पर पे, कने जालु झील बडूऐ तां झिलां तिना डकी लिया |
\v 8 पर थोड़े खरियाँ जमीना पर पे, कने फली पे, कोई सो गुणा, कोई सठ गुणा, कोई ती गुणा |
\v 9 जिदे कन्न हेन सैह सुणी लिया |"
\v 10 कने चेलयां तिसदे बखे आई करी तिस ने बोलया, "तू तिना ने द्रष्टान्तां ने कजो गल्लां करदा हे ?"
\v 11 तिनी जबाब दिता, "तुहान्जो स्वर्गे दे राज्य दे भेदां जो समझणे दी समझ दितियो हे, पर तिना जो नी |
\v 12 क्योंकि जिदे बाल हे, तिस यो दिता जाणा, कने तिस दे बाल मता होई जाणा ; पर जिसदे बाल कुछ नी हे, तिदे बाल जड़ा बी हे सेबी लेई लेंणा |"
\v 13 "मैं तिना ने द्रष्टान्तां च गल्लां इस ताईं करदा हे, की सैह दिखदे होए बी, नी दिखदे ; कने सुणदे होए बी, नी सुणदे न ; कने ना समझदे न |
\v 14 कने तिना दे बारे च यशायाह दी ऐ भविष्यवाणी पुरी होंदी हे: "तुसां कन्ना ते सुणना तां हे, पर समझणा नी हे ; कने अखी ला दिखणा ता हे, पर कुछ सुजदा नी हे |
\v 15 "क्योंकि इना लोकां दा मन मोटा होई गिया हे, कने सैह कन्ना ला उच्चा सुणदे न, कने तिना अपणिया अखी बंद करी लियां न ; कुथी इयां ना हो की सैह अखी ला दिखन, कने कन्ना ला सुणन कने मने ते समझन, कने से बदली जान, कने मैं तिना जो ठिक करें |"
\v 16 "पर दन्य न तुहाड़िया अखी, की सैह दिखदियां न ; कने तुहाड़े कन्न, की सैह सुणदे न |
\v 17 क्योंकि मैं तुसां ने सच्च बोलदा हे, की मते भविष्यद्वक्तां कने धर्मी चांहदे थे की जड़ियां गल्लां तुसां दिखदे न, दिखन, पर दिखियां नी ; कने जड़ियां गल्लां तुसां सुणदे न, सुणन, पर नी सुणियां |"
\s बी रांणेबाले दृष्टान्ते दी व्याख्या
\p
\v 18 हुण तुसां रांणे बाले दे दृष्टान्ते दा मतलब सुंणा:
\v 19 "जड़ा कोई राज्य दा बचन सुणी करी नी समझदा, तिस दे मने च जड़ा कुछ राया था, तिस यो सैह दुष्ट आई करी खोई लेई जांदा हे ; ऐ सैह ई हे, जड़ा रस्ते दे बखे राया था |
\v 20 कने जड़ा पथरिलिया जमीना च राया था, ऐ सैह हे, जड़ा बचन सुणी करी खुशिया ने मनी लेंदा हे |
\v 21 पर जड़ा नी पकड़ने दीया बजा ने सैह थोड़े ही रोजां दा हे, कने जालु बचने दीया बजा ने क्लेश या बुरा कम्म होंदा हे, तां सैह जट ठोकर खांदा हे |
\v 22 जड़ा झिलां च राया था, सैह ऐ हे, जड़ा बचन तां सुणदा हे, पर इस संसारे दी चिंता कने पैसा कने धोखा बचने जो दबाई दिंदा हे, कने सैह फेलदा नी |
\v 23 जड़ा खरियाँ जमिना च राया गिया, ऐ सैह हे, जड़ा बचन सुणी करी समझदा हे, कने फलदा हे, कोई सो गुणा, कोई सठ गुणा, कोई ती गुणा |"
\s जंगली बीऐ दा दृष्टान्त
\p
\v 24 यीशुऐ तिना जो इको होर द्रष्टान्त दिता, "स्वर्गे दा राज्य तिस आदमिये साईं हे जिनी अपणे खेतरे च खरा बी राया |
\v 25 पर जालु लोक सोआ दे थे तां तिना दा दुशमणे आई करी कणका बिच जंगली बी राई करी चली गिया |
\v 26 जालु लूंगा निकलियाँ कने बेलां लगियां, तां जंगली दांणयां दियां लूंगा बी दुसणा लगियां |"
\v 27 इस गल्ला पर घरे दे नौकरां आई करी तिसने बोलया, 'हे मालिक, तू क्या अपणे खेतरां च खरा बी नी लाया था ? फिरी खेतरे च जंगली दांणे दे बूटे कुथू ला आऐ ?'
\v 28 "तिनी तिना ने बोलया, 'ऐ कुसी दुशमणे दा कम्म हे |' नोकरां तिसने बोलया, 'तेरी क्या मर्जी हे, की असां जाई करी तिना जो बटोली लेंन ?'
\v 29 तिनी बोलया, 'नी, ऐसा ना होए की जंगली दांणे दे बूटयां जो बटोलदे बेले तिना सोगी कणक बी पुटुई जा |'
\v 30 बडणे दीकर दोनो जो बडूणा दीया, कने बडणे दे बेले मैं बडणे बाल्यां ने बोलणा हे, की पेहले जंगली दांणे दे बूटयां जो बटोली करी फूंकणे ताईं गडियां बनी लिया, कने कणका जो मेरे खेतरे च गिठा करा |
\s राईये दे बीऐ दा द्रष्टान्त
\p
\v 31 तिनी तिना जो इको होर द्रष्टान्त दिता, "स्वर्गे दा राज्य इको राई दे दांणे साईं हे, जिसयो कुनी आदमिये लेई करी अपणे खेतरां च राई दिता |
\v 32 सैह सारे बियां ला छोटा होंदा हे, पर जालु सैह बडा होई जांदा हे तालु सैह सारे सागे दे पतयां ते बी बडा होंदा हे ; कने ऐसा बूटा बणी जांदा हे, की अम्बरे दे पंछी आई करी उदियां डालियाँ पर घोंसला बणादें न |"
\s खमीरे (तराक) दा दृष्टान्त
\p
\v 33 तिनी इक होर द्रष्टान्त तिना जो सुणाया, "स्वर्गे दा राज्य खमिरे (तराक) दे साईं हे, जिसयो कुनी जनानिया लेई करी तीन पसेरी आटे च मलाई दिता कने होंदे-होंदे सैह सारा खमीर बणी गिया |"
\s दृष्टान्ता दा प्रयोग
\p
\v 34 ऐ सारियां गल्लां यीशुऐ द्रष्टान्तां च लोकां ने बोलियां, कने बिना द्रष्टान्त ने सैह तिना ने कुछ नी बोलदा था |
\v 35 की जड़ा बचन भविष्यद्वक्ता ने बोलया था, सैह पूरा होऐ: "मैं द्रष्टान्त बोलणे ताईं अपणा मु खोलणा हे: मैं तिना गल्लां जो जड़ियां संसारे दे शुरू होणें ते गुप्त रियां न तिना जो सामणे लोंगा |"
\s जंगली बिए दे दृष्टान्ते दी ब्याख्या
\p
\v 36 तालु सैह भिड़ा जो छडी करी घरे च आया, कने तिसदे चेलयां तिसदे बाल आई करी बोलया, "खतरे दे जंगली दांणे दा द्रष्टान्त सांझो समझाई दे |"
\v 37 तिनी तिना जो जबाब दिता, "खरे बी रांणे बाला आदमिये दा पुत्र हे |"
\v 38 खेतर संसार हे, खरा बी राज्य दी ओलाद, कने जंगली बी दुष्टे दी ओलाद हे |
\v 39 जिनी दुशमणे तिना जो राया सैह शेतान हे ; बडणा संसारे दा खात्मा हे: कने बडणे बाले स्वर्गदूत हे |
\v 40 जियां जंगली दांणे बटोले, कने फुके जांदे न तियां ही संसारे दे खात्मे च होणा हे |
\v 41 "आदमिये दे पुत्रे अपणे स्वर्गदूते जो भेजणा हे, कने तिना तिसदे राज्य च सारियां ठोकरां दियां बजां जो, कने बुरे कम्म करणे बाल्यां जो गिठा करणा हे |
\v 42 कने तिना जो अगी दे कुण्डे च पांणा, कने तिना तिथू रोंणा कने दंद पींणे न |
\v 43 तिस बेले धर्मियां अपणे पिता दे राज्य च सूरजे साईं चमकणा हे | जिना दे कन्न हेन सैह सुणी लिया |"
\s लुकयो होए खजाने दा दृष्टान्त
\p
\v 44 " स्वर्गे दा राज्य ' खतरे च लुक्यो खजाने साईं हे, जड़ा कुसी आदमिये  जो मिलया हे कने तिनि लुकाई रखया, खुशिया दे मारयो जाई करी तिनी अपणा सारा कुछ बेची करी, कने तिस खेतरे जो खरदी लिया |"
\s अनमोल मोती दा दृष्टान्त
\p
\v 45 "फिरी स्वर्गे दा राज्य इको व्यपारिऐ साईं हे जड़ा खरे मोतियाँ दीया तोपा च था |
\v 46 जालु तिसयो इको बड़ा भरी मेहंगा मोती मिला तां तिनी अपणा सारा कुछ बेची दिता, कने सैह मोती खरीदी लिया |"
\s जाल्ले दा दृष्टान्त
\p
\v 47 "फिरी स्वर्गे दा राज्य तिस बड्डे जाल्ले साईं हे, जिसयो समुद्रे च पाया, कने सैह हर तरा दियां मछियां जो बटोली लेई आया |
\v 48 कने जालु जाल्ल भरुई गिया, तां मछवारे जाल्ले जो खिंज्जी करी किनारे जो लेई आये, कने बेई करी खरियाँ-खरियाँ जो बांडया च पाया कने बेकार-बेकार सुटी दितियां |
\v 49 संसारे दे खात्मे च इयां ही होणा हे ; स्वर्गदूते आई करी शेतांना कने धर्मियां जो अलग करणा,
\v 50 कने तिना जो अग्गी दे कुंडे च पांणा | ओथु तिना रोंणा कने दंद पींणे न |"
\s पुरांणिया कने नोईया शिक्षा दा महत्व
\p
\v 51 "तुसां क्या ऐ सारियां गल्लां समझईयां ?" तिना तिसने बोलया, "हाँ |"
\v 52 तिनी तिना ने बोलया, "ताईं तां हर इको शास्त्री जड़ा स्वर्गे दे राज्य दा चेला बंणया हे, तिस ग्रहस्थ दे साईं हे जड़ा अपणे भंडारे ते नोइयां कने परांणियां चिजा कडदा हे |"
\s नासरत च यीशुऐ दी बेस्ती
\p
\v 53 जालु यीशु सारा द्रष्टान्त बोली बैठा, तां ओथु ते चली गिया |
\v 54 कने अपणे देशे च आई करी तिना दे आराधनालय च तिना जो ऐसा उपदेश देंणा लगा कने सैह हेरान होई करी बोलणा लग्गे ; "की इसयो ऐ अकल कने सामर्थ्य दे कम्म कुथू ला मिली ?
\v 55 क्या ऐ बड़ईये दा जागत नी हे ? कने क्या इदिया माऊ दा ना मरियम कने इसदे भाईयां दे ना याकूब कने यूसुफ कने शैमोन कने यहूदा नी न ?
\v 56 कने क्या इसदियां सारियां बेंहणा साड़े बिच नी रेंदिया न ? फिरी इसियो ऐ सारा कुछ कुथु ला मिला ?"
\v 57 इयां तिना तिसदिया बजा ने ठोकर खादी, पर यीशुऐ तिना ने बोलया, "भविष्यद्वक्ता दा अपणे देशे कने घरे छडी करी, तिस दी होर कुथी नी बेसती नी होंदी |"
\v 58 कने तिनी ओथु तिना दे भरोसा नी करणे दीया बजा ने जादा सामर्थ्य दे कम्म नी किते |
\c 14
\s यूहन्ना बपतिस्मा देंणे बाले दी हत्या
\p
\v 1 तिना दिना चौथाई देशे दे राजा हेरोदेसे यीशुऐ दी चर्चा सुणी |
\v 2 कने अपणे सेवकां ने बोलया, "ऐ यूहन्ना बपतिस्मा देंणे बाला हे | सैह मरयां चे जिन्दा होई गिया हे, ताईं-ताईं तां तिसदे सामर्थ्य दे कम्म सामणे ओंदे न |"
\v 3 क्योंकि हेरोदेसे अपणे भाई फिलिप्पुस दी घरेबाली हेरोदियास दिया बजा ने, यूहन्ना जो पकड़ी करी बन्या, कने जेला च पाई दिता था |
\v 4 क्योंकि युहन्ने तिस यो बोलया था, की इसा जो रखणा तिजो ताईं ठिक नी हे |
\v 5 कने सैह तिसयो मारी देंणा चाहंदा था, पर सैह लोकां ते डरदा था, क्योंकि सैह तिसयो भविष्यद्वक्ता मंदे थे |
\v 6 पर जालु हेरोदेस दा जन्म दिन आया, तां हेरोदियास दिया कुड़िया त्योहारे च नाच दसी करी हेरोदेसे जो खुश किता |
\v 7 इसा गल्ला पर तिनी कसम खाई करी बचन दिता, की जड़ा कुछ तू मंगगी, सैह मैं तिजो दिंगा |
\v 8 तिना अपणिया माऊ दे बहकावे च आई करी बोलया, "यूहन्ना बपतिस्मा देंणे बाले दा सिर थालिया च रखी करी मिंजो एथू मंगबाई दे " |
\v 9 राजा दुखी होया, पर अपणिया कसमां दे, कने सोगी बेंणे बाले दिया बजा ने, हुक्म दिता, की सर देई दिता जाऐ |
\v 10 कने तिनी जेलां च लोकां जो भेजी करी यूहन्ना दा सिर बडाई दिता |
\v 11 कने तिस दे सिरे जो थालिया च रखी करी लेई आये, कने कुड़िया जो देई दिता ; जिसयो सैह अपणिया माऊ बाल लेई गेई |
\v 12 तालू यूहन्ना दे चेले कने उदिया लाशा जो ले जाई करी दबाई दिता, कने जाई करी यीशुऐ जो खबर दिती |
\s पंज झार आदमियां जो खुआंणा
\p
\v 13 जालु यीशुऐ ऐ सुंणा, तां किस्तिया च चढ़ी करी ओथु ते कुसी सुनसान जगा जो, एकांत च चली गिया ; कने लोक ऐ सुणी करी शेहरे-शेहरे ते पैदल ई तिसदे पिच्छे चली गे |
\v 14 तिनी निकली करी मते भरे लोकां दी भीड़ दिखी, कने तिना पर तरस खादा, कने तिनी तिना दे मरीजां जो ठिक किता |
\v 15 जालु संझ होई, तां तिस दे चेलयां तिसदे बाल आई करी बोलया, "ऐ तां सुनसान जगा हे, कने देर होआ दी हे ; कने लोकां जो भेजी दिया ताकि सैह ग्रां च जाई करी अपणे ताईं खांणा खरीदी लेन |"
\v 16 पर यीशुऐ तिना ने बोलया, "तिना दा जाणा जरूरी नी हे | तुसां ई इना जो खाणां जो दिया |"
\v 17 तिना तिसने बोलया, "साड़े बाल एथू पंज रोटियां कने दो मछियां जो छडी करी होर कुछ नी हे |"
\v 18 तिनी बोलया, "तिना जो एथू मेरे बाल लेई ओआ |"
\v 19 तालु तिनी लोकां जो घाऐ पर बोंणे जो बोलया, कने तिनी सैह पंज रोटियां कने दो मछियां लियां ; कने स्वर्गे पासे दिखी करी धन्याबाद किता, कने रोटियां तोड़ी-तोड़ी करी चेलयां जो दितियां, कने चेलयां लोकां जो |
\v 20 कने सारे खाई करी रजी गे, कने चेलयां बचे टुकड़यां दियां बाहरा टोकरियां चुकियां |
\v 21 कने खांणे बाले चे जनानिया कने बच्चयां जो छडी करी लगभग पंज झार मर्द थे |
\s यीशुये दा पाणिये पर चलणा
\p
\v 22 कने तिनी तोले-तोले अपणे चेलयां जो किस्तिया पर चढ़ने ताईं मजबूर किता, ताकि सैह तिसते पेहले पार पूजी जान, तालु दीकर की मैं लोकां जो भेजी करे |
\v 23 सैह लोकां जो भेजी करी, किल्ला प्राथना करणे ताईं पाहड़े पर चली गिया ; संझा जो सैह ओथु किल्ला था |
\v 24 तिस बेले किस्ति झिला बिच लेहरां ने डगमगा दी थी, क्योंकि होआ सामणे ते ओआ दी थी |
\v 25 कने यीशु राती दे चोथे पेहर झिला पर चलदे होऐ तिना बाल आया |
\v 26 चेले तिस यो झिला पर चलदे दिखी करी डरी गे, कने बोलणा लग्गे, "ऐ भुत हे, "कने डरी करी डडणा लगी पे |
\v 27 कने यीशुऐ जट तिना ने गल्लां कितियां, कने बोलया, "सबर रखा, मैं हे ; डरा मत |"
\v 28 पतरसे तिस यो जबाब दिता, "हे प्रभु, अगर तू हे, तां तू मिंजो अपणे बाल पांणिऐ पर चली करी ओंणे दा हुक्म दे |"
\v 29 तिनी बोलया, "आ |" तालु पतरस किस्तिया ला उतरी करी पांणिऐ पर चली करी यीशुऐ बाल गिया |
\v 30 पर होआ जो दिखी करी डरी गिया, कने जालु डूबणा लगा तां चिलाई करी बोलया, "हे प्रभु, मिंजो बचा |"
\v 31 यीशुऐ जट हथ गां करी के तिस यो थमी लिया, कने तिसने बोलया, "हे अल्प विश्वासी, तू कजो शक किता ? "
\v 32 जालु सैह किस्तिया पर चढ़ी गिया, तां होआ बी रुकी गेई |
\v 33 इसा गल्ला पर जड़े किस्तिया पर थे, तिना तिसयो दण्डवत करिके बोलया, "सच्ची, तू परमेश्वरे दा पुत्र हे |"
\s गन्नेसरत च मरीजां जो खरा करणा
\p
\v 34 सैह पार उतरी करी गन्नेसरत च पूजे |
\v 35 कने ओथु दे लोकां तिसयो पछेणी लिया कने अखे-बखे दे सारे देशे च बोली भेजया, कने सारे मरिजां जो तिसदे बाल लेई आऐ |
\v 36 कने तिस ने बिनती करणा लग्गे की सैह सिर्फ तिना जो अपणे कपड़े दे इको पल्ले जो छूणा दे, कने जितनया बी तिस यो छूता, सैह ठिक होई गे |
\c 15
\s रीती रिबाज पालन दा प्रश्न
\p
\v 1 तालु यरूशलेम ते कुछ फरीसी कने शास्त्री यीशुऐ बाल आई करी बोलणा लग्गे,
\v 2 "तेरे चेले बजुर्गां दे रीती रिबाजां जो कजो टालदे न, की बिना हथ धोतयो रोटि खांदे न ?"
\v 3 यीशुऐ तिना जो जबाब दिता, "तुसां बी अपणे रीती रिबाजा दिया बजा ने कजो परमेश्वरे दे हुक्मे जो टालदे न ?
\v 4 क्योंकि परमेश्वरे बोलया हे, "अपणे माता पिता दी इज्जत करा, कने जड़ा कोई अपणे माता या पिता जो बुरा बोले, तिस यो मारी दिया |"
\v 5 "पर तुसां बोलदे न, की अगर कोई अपणे माता पिता ने बोले, की जड़ा कुछ तिजो मिंजो ने फायदा होई सकदा था, सैह परमेश्वरे जो भेंट चढ़ाई दिता हे |"
\v 6 तां सैह अपणे पिता दा आदर ना करे, इयां ही तुसां बी अपणे रीती रिबाजा दिया बजा ने परमेश्वरे दा बचन टाल्ली दिता |
\v 7 "हे कपटियों, यशायाह तुहाड़े बारे च ऐ भविष्यवाणी ठिक ही कितियो हे:
\v 8 "ऐ लोक ओठां ला तां मेरा इज्जत करदे न, पर तिना दा मन मिंजो ते दूर रेंदा हे |
\v 9 कने ऐ बेकार ही मेरी उपासना करदे न, क्योंकि आदमिये  दे तरीकेयां जो धर्मोपदेस बणाई सिखांदे न |"
\s अशुद्ध करणे बालियां गल्लां
\p
\v 10 कने तिनी लोकां जो अपणे बाल सदी करी तिना ने बोलया, "सुंणा, कने समझा |
\v 11 जड़ा मुऐ च जांदा हे, सैह आदमिये  जो अशुद्ध नी करदा हे, पर जड़ा मुऐ ते निकलदा हे, सैह आदमिये  जो अशुद्ध करदा हे |"
\v 12 तालु चेलयां आई करी बोलया, "क्या तिन्जो ऐ पता हे की फरीसियां ऐ बचन सुणी करी ठोकर खादी ?"
\v 13 तिनी जबाब दिता, "हर इको बूटा जड़ा मेरे स्वर्गीय पिते नी लाया हे, सैह पुटुई जाणा हे |
\v 14 "तिना जो जाणा दिया ; सैह रस्ता दसणे बाले अन्ने न, कने अगर अन्ना अन्ने जो रस्ता दसे, तां दोनो खड्डे च पोंणा हे |"
\v 15 ऐ सुणी करी पतरसे तिसने बोलया, "ऐ द्रष्टान्त सांझो समझाई दे |"
\v 16 तिनी बोलया, "क्या तुसां बी हले दीकर नी समझे नी ?"
\v 17 "क्या तुहान्जो पता नी हे, की जड़ा कुछ मुऐ च जांदा हे सैह पेटे च पौंदा हे, कने टटिया दे रस्ते च निकली जांदा हे ?
\v 18 पर जड़ा कुछ मुऐ ते निकलदा हे, सैह मने ला निकलदा हे, सैह ई आदमिये  जो अशुद्ध करदा हे |
\v 19 क्योंकि बुरे बिचार, मारणा, परस्त्रीगमन, व्यभिचार, चोरी, झूठी गबाई कने निंदा मने ते ही निकलदे न |
\v 20 ऐ ई हे जड़े आदमिये  जो अशुद्ध करदे न, पर बिना हथ धोतयो खांणा खाणां आदमिये  जो अशुद्ध नी करदा हे |"
\s कनानी जातिया दी जनानिया दा भरोसा
\p
\v 21 यीशु ओथु ते निकली करी, सूर कने सैदा दे देशां जो चली गिया |
\v 22 तिस देशे ते इको कनानी जनानी निकली, कने जोरे-जोरे ने बोलणा लगी, "हे प्रभु | दाऊदे दी ओलाद, मिंजो पर दया कर, मेरिया कुड़िया जो बुरी आत्मा बड़ी भरी सतांदी हे |"
\v 23 पर तिनी तिसा जो कोई जबाब नी दिता, कने तिसदे चेलयां आई करी तिस ने बिनती करिके बोलया, "इसा जो भेजी दे ; क्योंकि सैह साड़े पिच्छे डडदी ओआ दी हे |"
\v 24 यिशुऐ जबाब दिता, "इस्राएले दे घराने दियां गवाचियां भेडां जो छडी करी मिंजो होर कुसी बाल नी भेज्या हे |"
\v 25 पर सैह आई, कने तिस यो नमस्ते करिके बोलणा लगी, "हे प्रभु, मेरी मदद कर |"
\v 26 तिनी जबाब दिता, "जागतां दी रोटि लेई करी कुत्यां दे अग्गे पाणां ठिक नी हे |"
\v 27 तिनी बोलया, "सच्च हे प्रभु ; पर कुत्ते बी सैह ई टुकड़े खांदे न, जड़ा तिना दे मालिकां दे मजे ला हेठ पोंदे न |"
\v 28 इसा गल्ला पर यीशुऐ तिसा जो जबाब दिता, "हे जनानी, तेरा भरोसा बडा हे ; जियां तू चांदी हे, तेरे ताईं तियां ही हो |" कने तिसा दी कुड़ी तिसी बेले ठिक होई गेई |
\s मते मरीजां जो ठिक करणा
\p
\v 29 यीशु ओथु ते गलील दिया झिला बखे आया, कने पाहड़े पर चढ़ी करी ओथु बेई गिया |
\v 30 तालू भिड़ा पर भीड़ तिसदे बखे आई | कने अपणे सोगी केई लंगड़े, अने, जल्ले, टुंडे, कने होर मते सारयां जो लेई करी तिसदे बाल आये ; कने तिना जो तिसदे पैरा च रखी दिता, कने तिनी तिना सारयां जो ठिक किता |
\v 31 जालु लोकां दिखया की, जल्ले बोलणा, कने टुंडे ठिक होंणा, कने लट्टे चलदे, कने अन्नयां जो मिलदा हे, तां हेरान होऐ कने इस्राएले दे परमेश्वरे दी बड़ाई करणा लग्गे |
\s चार ह्झार लोकां जो खुआंणा
\p
\v 32 यीशुऐ अपणे चेलयां जो सदी करी बोलया, "मिंजो इसा भिड़ा पर तरस ओआ दा हे ; क्योंकि सैह तीन्ना रोजां ते मेरे सोगी न कने तिना बाल खांणे जो कुछ बी नी हे ; कने मैं इना जो भूखा नी भेजणा चाहंदा हे ; कुथी इयां ना हो की सैह रस्ते च थकी करी रेई ना जांन | "
\v 33 चेलयां तिस ने बोलया, "सांझो इस बंणे च कुथु ते इतणियां रोटियां मिलगियाँ की असां इतणियां बडिया भिड़ा जो खुआन ?"
\v 34 यीशुऐ तिना ते पूछया, "की तुहाड़े बाल कितणियां रोटियां न ?" तिना बोलया, "सत रोटियां कने थोड़ियां दियां छोटियां मछियां न |"
\v 35 तालु तिनी लोकां जो जमिना पर राणे दा हुक्म दिता |
\v 36 कने यीशुऐ तिना सतां रोटियां कने मछियां जो लेई करी धन्याबाद करिके तोड़या कने अपणे चेलयां जो दिंदा गिया, कने चेले लोकां जो |
\v 37 कने इयां ही सारे लोक खाई करी रजी गे, कने चेलयां बचे टुकड़यां ने सत भरयो टोकरु चुके |
\v 38 कने खांणे बाले चे जनानिया कने बच्चयां जो छडी करी चार हजार मर्द थे |
\v 39 तालु सैह भिड़ा जो भेजी करी किस्तिया पर चढ़या, कने मगदन देशे दिया सीमा पर आया |
\c 16
\s स्वर्गीय निशाणा दी मांग
\p
\v 1 फरीसियां कने सदूकियां यीशुऐ बाल आई करी तिस यो परखणे ताईं बोलया, "की सांझो स्वर्गे दा कोई निशाण दस |"
\v 2 तिनी तिना जो जबाब दिता, "संझा जो तुसां बोलदे न, की मौसम खरा रेंणा हे, क्योंकि अम्बर लाल हे |"
\v 3 कने ब्यागा जो बोलदे न, "की अज तूफान ओंणा क्योंकि अम्बर लाल कने धुंधला हे " तुसां अम्बरे दे लछण दिखी करी फरक दसी सकदे न, पर बगते दे निशाणा दा फरक कनी दसी सकदे न ?
\v 4 "इस युगे दे बुरे कने व्यभिचारी लोक निशाण तोपदे न, पर योना दे निशाणे जो छडी करी तिना जो कोई होर निशाण नी मिलणा |" कने सैह तिना जो छडी करी चली गिया |
\s फरीसियों कने सदूकियां दिया शिक्षा दा खमीर
\p
\v 5 कने चेले झिला दे तिस पार जादें बेले रोटियां लेंणा भूली गे थे |
\v 6 यीशुऐ तिना ने बोलया, "दिखा, फरीसियां कने सदूकियां दे खमीरे ते चूकन्ने रेनयो |"
\v 7 सैह अपु चे बिचार करणा लग्गे, "असां तां रोटि नी आंदिया न | ताईं तां सैह इयां बोलदा हे |"
\v 8 ऐ जाणी करी, यीशुऐ तिना ने बोला, "हे अल्प विश्वासियों, तुसां अपु चे कजो बिचार करा दे न की साड़े बाल रोटियां नी न ?"
\v 9 तुसां क्या हले दीकर नी समझे नी ? कने तिना पंजा हझारा दियां पंज रोटिया याद नी न, कने ना ही ऐ की कितणियां टोकरियाँ चुकियां थियां ?
\v 10 कने ना ई तिना चार हझार दियां सत रोटियां, कने ना ही ऐ की तुसां कितणियां टोकरियां चुकियां थियां ?
\v 11 "तुसां कनी समझदे की मैं तुसां ने रोटियां दे बारे च नी बोलया ? पर फरीसियां कने सदूकियां दे खमिरे ते चूकने रेनयो |"
\v 12 तालु तिना जो समझ आया, की तिनी रोटिया दे खमिरे ताईं नी, पर फरीसियां कने सदूकियां दिया शिक्षा ते चूकने रेंणे ताईं बोलया था |
\s पतरसे दा यीशुऐ जो ' मसीह ' मनणा
\p
\v 13 यीशु कैसरिया फिलिप्पी दे प्रदेसे च आई करी अपणे चेलयां ते पूछणा लगा, "लोक आदमिये  दे पुत्रे जो क्या बोलदे न ?"
\v 14 तिना बोलया, "कितणे तां यूहन्ना बपतिस्मा देंणे बाला बोलदे न, कने कोई एलिय्याह, कने कोई यिर्मयाह या भविष्यद्वक्ता चे हे कोई इको हे बोलदे न |"
\v 15 तिनी तिना ने बोलया, "पर तुसां मिंजो क्या बोलदे न ? "
\v 16 शमौन पतरसे जबाब दिता, "तू जिंदे परमेश्वरे दा पुत्र मसीह हे |"
\v 17 यीशुऐ तिस यो जबाब दिता, "हे शमौन, योना दे पुत्र, तू धन्य हे ; क्योंकि मासे या खूने नी, पर मेरा पिता जड़ा स्वर्गे च हे, तिनी ऐ गल तिजो पर प्रगट कितियो हे |
\v 18 कने मैं बी तिजो ने बोलदा हे, की तू पतरस हे, कने मैं इसी पथरे पर अपणी कलीसिया बणाणी, कने अधोलोक दे फाटक तिसदे पर प्रबल नी होणे |"
\v 19 "मैं तीजो स्वर्गे दे राज्य दियां चाबियां दिंगा : कने जड़ा कुछ तू धरतिया पर बणांगा ; सैह स्वर्गे च बी बणना, कने जड़ा कुछ तू धरतिया पर खोलगा, सैह स्वर्गे पर बी खुलणा |"
\v 20 तालु तिनी चेलयां जो समझाया की, "कुसी ने मत बोलदे की मैं मसीह हे |"
\s अपणिया मौता दे बारे च यीशुऐ दी भविष्यवाणी
\p
\v 21 तिस बेले यीशु चेलयां जो दसणा लगा, "मिंजो जरूरी हे की मैं यरूशलेम जां, कने पुरनियां कने बड्डे याजकां कने शास्त्रियां दे हथे ते दुखी होऐं, कने मारी दितया जां, कने तरिऐ रोजे जिन्दा होई जां |"
\v 22 इसा गल्ला पर पतरस तिस यो अलग लेई जाई करी झिड़का देंणा लगा, "हे प्रभु, परमेश्वर ना करे | की तिजो पर कदी ऐसा होऐ |"
\v 23 तिनी मुड़ी करी पतरस ने बोलया, "हे शेतान, मेरे सामणे ते दूर होई जा ! तू मेरे ताईं ठोकर दी बजा हे ; क्योंकि तू परमेश्वरे दियां गल्लां च नी, पर आदमिये  दियां गल्लां पर मन लांदा हे |"
\s यीशुऐ दे पिच्छे चलने दा मतलब
\p
\v 24 तालु यीशुऐ अपणे चेलयां ने बोलया, "अगर कोई मेरे पिच्छे ओंणा चाहंदा हे, तां अपणे आपे जो मना करे, कने अपणा क्रूस चुके, कने पिच्छे चली पोऐ |
\v 25 क्योंकि जड़ा कोई अपणे प्राण बचाणा चाहंदा हे, तिनी सैह गवाणे न, कने जड़ा कोई मेरे ताईं अपणे प्राण गवांगा, तिस यो प्राण मिलणे |
\v 26 अगर आदमी सारे संसारे जो जीती ले, कने तिस दे प्राण चली जांन, तां तिस यो क्या फायदा होया ? या आदमिये  अपणे प्राणा दे बदले क्या देंणा ?"
\v 27 आदमिये  दे पुत्रे अपणे स्वर्गदूते सोगी अपणे पिता दिया महिमा च ओंणा हे, कने तिस बेले तिनि हर इकी जो तिसदे कम्मा दे अनुसार तिस यो फल देंणा हे |
\v 28 मैं तुसां ने सच्च बोलदा हे, "की जड़े एथू खड़ुत्यो न, तिना चे कई ऐसे न, की जालु दीकर आदमिये  दे पुत्रे जो तिसदे राज्य च ओंदे नी दिखी लेन, तालु दीकर मौता दा स्वाद कदी नी चखणा हे |"
\c 17
\s यीशुऐ दा रूपान्तर
\p
\v 1 छे रोजां बाद यीशुऐ पतरस कने याकूब कने तिसदे भाई यूहन्ना जो सोगी लिया, कने तिना जो ऐकांत च कुसकी उच्चे पाहड़े पर लेई गिया |
\v 2 कने ओथु तिना दे सामणे तिसदा रूप बदलया, कने तिस दा मुउ सूरजे साईं चमक्या कने तिस दे कपड़े लोई साईं चमके |
\v 3 मूसा कने एलिय्याह तिसदे सोगी गल्लां करदे होए दुस्से |
\v 4 इसा गल्ला पर पतरसे यीशुऐ ने बोलया, "हे प्रभु, साड़ा एथू रेंणा ठिक हे ; अगर तेरी मर्जी होए तां मैं एथू तिन मंडप बणा ; इको तेरे ताईं, इको मूसा ताईं, कन्ना इको एलिय्याह ताईं |"
\v 5 सैह बोला दा ही था, इको उजला बदल तिना उपर छाई गिया, तिस बदले चे ऐ इको अबाज आई, "ऐ मेरा प्यारा पुत्र हे, जिसने मैं खुश हे, इसदी सुंणा |"
\v 6 चेले ऐ सुणी के मुऐ भार पेई गे, कने बड़े डरी गे |
\v 7 यीशुऐ तिना जो बखे आई करी छुता, कने बोलया, "उठा कने डरा मत |"
\v 8 तालु तिना अपणिया नजरा उठाई करी यीशुऐ छडी करी होर कुसयो नी दिखया |
\v 9 जालू सैह पाहड़े ते उतरा दे थे तालु यीशुऐ तिना जो ऐ हुक्म दिता, "जालु दीकर आदमिये  दा पुत्र मरयां चे जि नी उठे, तालु दीकर ऐ जड़ा कुछ तुसां दिखया हे सैह कुसी ने बी मत बोलदे |"
\v 10 कने तिसदे चेलयां तिस ने पुछया, "फिरी शास्त्री कजो बोलदे न, की एलिय्याह दा पेहले ओंणा जरूरी हे ?"
\v 11 तिनी जबाब दिता, "एलिय्याह तां जरुर ओंणा हे, कने सारा कुछ सुधारणा |"
\v 12 पर मैं तुसां ने बोलदा हे, "की एलिय्याह आई गिया हे, कने लोकां तिस यो नी पछेणया ; पर जियां चांहदे थे तियां ही तिसदे सोगी किता | इसी तरीके ने ई आदमिये  दे पुत्रे जो बी तिना दे हथे ला दुख होणे न |"
\v 13 तालु चेलयां समझया की तिनी सांझो ने यूहन्ना बपतिस्मा देंणे बाले दे बारे च बोलया हे |
\s बुरिया आत्मा ने ग्रस्त बच्चे जो ठिक करणा
\p
\v 14 जालु सैह भिड़ा बखे पुज्जे, तां इको आदमी तिना बाल आया, कने घुटने टेकी करी बोलणा लगा |
\v 15 "हे प्रभु, मेरे पुत्रे पर दया कर | क्योंकि तिसयो मिर्गी ओंदी हे, तिस यो बड़ी तकलीफ होंदी हे, कने बार-बार अग्गी च, कने बार-बार पांणिऐ च पेई जांदा हे |
\v 16 कने मैं तिस यो तेरे चेलयां बाल लांदा था, पर सैह तिस यो ठिक नी करी सके |"
\v 17 यीशुऐ जबाब दिता, "हे अविशवासी कने जिदी लोको, मैं कालू दीकर तुहाड़े सोगी रेंगा ? कालू दीकर तुहाड़ी सेहन करगा ? तिस यो एथू मेरे बाल लेई आ |"
\v 18 तालु यीशुऐ तिस यो झिड़क्या, कने बुरी आत्मा तिसते निकली गेई ; कने जागत तिसी बेले ठिक होई गिया |
\v 19 तालु चेलयां एकांत च यीशुऐ बाल आई करी बोलया, "असां इसा जो कनी निकाली सके ?"
\v 20 यीशुऐ तिना ने बोलया, "अपणे भरोसे दिया कमिया दिया बजा ने: क्योंकि मैं तुसां ने सच्च बोलदा हे, अगर तुहाड़ा भरोसा राईया दे दांणे बराबर बी होंदा, तां इसी पाहड़े ने बोली सकदे न, की एथू ला खिसकी करी ओथु चली जा, तां तिनी चली जाणा ; कने कोई बी गल तुहाड़े ताईं मुशकिल नी होणी |
\v 21 [पर ऐ जात बिना प्राथना कने बिना बरते दे नी निकलदी |]"
\s अपणिया मौता दे बारे च यीशुऐ दी दुबारा भविष्यवाणी
\p
\v 22 जालु सैह गलील च थे, तां यीशुऐ तिना ने बोलया, "आदमिये  दा पुत्र अदमियां दे हथे ते ई पकड़ाया जाणा हे |
\v 23 कने तिना तिस यो मारी देंणा, कने तिनी तरिये रोजे जिंदा होई जांणा |" इसा गल्ला पर सैह बड़े उदास होए |
\s मंदरे दा कर
\p
\v 24 जालु सैह कफरनहूम च पुज्जे, तां मंदरे दा कर लेंणे बाले, पतरसे बाल आई करी पुछया, की क्या तुहाड़ा गुरु मंदरे दा कर नी दिंदा हे ?
\v 25 तिनी बोलया, "हाँ, दिंदा हे |" जालु सैह घरे आया, तां यीशुऐ तिसदे पूछणे ला पेहले ई तिस ने बोलया, "हे शमौन तू क्या समझदा हे ? धरतिया दे राजे महसूल या कर कुना ला लेंदे न ? अपणे पुत्रां ते की परायां ते ?"
\v 26 पतरसे तिना ने बोलया, "परायां ला |" यीशुऐ तिसने बोलया, "तां पुत्र बची गे |"
\v 27 तमी इसताईं की असां तिना जो ठोकर ना खुआन, तू झिला दे बखे जाई करी बंसी पा, कने जड़ी मछी पेहले निकलगी, तिसा जो पकड़यां ; तिसा दा मुउ खोलणे पर इको सिका मिलणा हे, तिसयो लेई करी मेरे कने अपणे बदले तिना जो देई दियां |
\c 18
\s स्वर्गे दे राज्य च बडा कुण ?
\p
\v 1 तिस बेले चेले यीशुऐ बाल आई करी पूछणा लग्गे, "स्वर्गे दे राज्य च बडा कुण हे ?"
\v 2 इस गल्ला पर तिनी इको जागते जो अपणे बाल सदी करी तिना बिच खड़ा किता,
\v 3 कने बोलया, "मैं तुसां ने सच्च बोलदा हे, जालू दीकर तुसां अपणा मन नी बदलन, कने बच्चयां साईं ना बणन, तां तुसां स्वर्गे दे राज्य च नी जाई सकणा हे |
\v 4 जड़ा कोई अपणे अपयो बच्चयां साईं छोटा करगा, तिनी स्वर्गे दे राज्य च बडा होणा |
\v 5 कने जड़ा कोई मेरे नाऐ ते इको ऐसे बालके जो अपनांदा हे सैह मिंजो बी अपनांदा हे |"
\s पाप करणे दी परीक्षां
\p
\v 6 पर जड़ा कोई इना छोटयां चे मिंजो पर भरोसा करदा हे, कने तिना चे इकी जो ठोकर मिले, तिसदे ताईं तां खरा होंदा, की तिसदे गले च बड्डे घराटे दा पथर लटकाया जाऐ, कने डुगे समुंद्रे च डोबया जाऐ |
\v 7 "ठोकरां दियां बजा ने संसारे पर हाय ! ठोकर लगणा जरुरी हे ; पर हाय तिस आदमिये  पर जिसदे जरिये ठोकर लगदी हे |"
\v 8 "अगर तेरा हथ या पैर तीजो ठोकर लगाऐ, तां तिना जो बडी करी फेंकी दे ; तेरे ताईं ऐ ई ठिक हे की तू टुंडा या लंगड़ा होई करी जिन्दगी च प्रवेश करे, की दो हथ पैर होंदे होए बी तू अनन्त अगी च पाई दिता जाऐ |
\v 9 अगर तेरी अख तीजो ठोकर खुआ, तां तिसा जो कडी करी फेंकी दे | तेरे ताईं ऐ ई ठिक हे की काणा होइकरी जिन्दगिया च प्रवेश करे, की दो अखी दे होंदे होए बी तू नरके दीया अगी च पाई दितया जाऐ |"
\s गवाचियां होईयां भेडां दा दृष्टान्त
\p
\v 10 "दिखा, तुसां इना छोटयां चे कुस्यो बी घटिया मत समझदे ; क्योंकि मैं तुसां ने बोलदा हे की स्वर्गे च तिना दे दूत मेर स्वर्गीय पिता दा मु रोज दिखदे न |
\v 11 ["क्योंकि आदमिये  दा पुत्र गवाचयां जो बचाणा आया हे |]
\v 12 "तुसां क्या जांणदे न ? अगर कुसी आदमिये  दियां सौ भेडां न, कने तिना चे इको गवाची जा, तां क्या सैह तिना निन्यानबे जो छडी करी, कने पाहड़े पर जाई करी, तिसा गवाचिया जो नी तोपगा ?"
\v 13 "कने अगर ऐसा हो की सैह तिसयो मिली जाऐ, तां मैं तुसां ने सच्च बोलदा हे, की तिनि तिना निन्यानबे भेडां ताईं इतणा खुश नी होणा, जितणा की इसा भेडां ताईं होणा |
\v 14 तियां ही तुहाड़ा पिता जड़ा स्वर्गे च हे तिसदी इच्छा नी हे, की इना छोटयां चे इको बी खत्म होऐ |"
\s अपराधियाँ दे प्रति व्यवहार
\p
\v 15 "अगर तेरा भाई तिजो ने कोई जुल्म करे, तां जा कने तिस ने किल्ले च गल बात करिके समझा ; अगर सैह तेरी सुणे ले तां तू अपणे भाईऐ जो पाई लिया |
\v 16 "कने अगर सैह नी सुणे, तां इको दो जणे होर लेई जा सोगी, ताकि हर इको गल दो या तीन अदमियां दे सामणे होए |
\v 17 अगर सैह तिना दी बी नी मन्ने, तां तू कलीसिया ने बोली दे, पर अगर सैह कलीसिया ने बी नी मन्ने, तां तू तिस यो होर जातियां कने महसूल लेंणे बालयां साईं समझ |"
\s रोकणा कने मौका देंणा
\p
\v 18 "मैं तुसां ने सच्च बोलदा हे, जड़ा कुछ तुसां धरतिया पर बणणा हे, तिनी सैह स्वर्गे च बी बणणा हे कने जड़ा कुछ तुसां धरतिया पर खोलणा हे, सैह स्वर्गे च बी खुलणा हे |"
\v 19 मैं तुसां ने फिरी बोलदा हे, अगर धरतिया पर तुसां चे दो जणे कुसा गल्लां ताईं इको मन होई करी मंगगे, तां सैह तिना ताईं मेरे पिता दिया तरफा ते जड़ा स्वर्गे च हे होई जाणी |
\v 20 "क्योंकि जिथू दो या तीन मेरे नाऐ ने किठ्ठे होंदे न ओथु मैं तिना बिच होंदा हे |"
\s निर्दयी सेवके दा दृष्टान्त
\p
\v 21 तालु पतरसे बखे आई करी, तिसने बोलया, "हे प्रभु, अगर मेरा भाई जुल्म करदा रे, तां मैं तिस यो कितणी बरी माफ करे, क्या सत बरी दीकर ?"
\v 22 यीशुऐ तिस ने बोलया, "मैं तीजो ने ऐ नी बोलदा, की सत बरी, बल्कि सत बरी दे सत्तर गुणा दीकर |
\v 23 " इस ताईं स्वर्गे दे राज्य तिस राजे साईं हे, जड़ा अपणे सेवकां ते लेखा लेंणा चांदा था |
\v 24 जालु सैह लेखा लेंणा लगा, तां इकी बंदे जो तिस दे सामणे लांदा सैह दस हझार तोड़यां दा कर्जदार था |
\v 25 कने तिस दे बाल बापस करणे ताईं कुछ बी नी था, तां तिस दे मालिके बोलया, की ऐ कने इसदी घरे बाली कने बाल-बच्चे कने जड़ा कुछ बी इसदा हे सैह सब कुछ बेची दिया, कने कर्ज चुकाई दिया |
\v 26 इसा गल्ला पर तिनी सेवके पैरां च पेई करी प्रणाम किता, कने बोलया, 'हे मालिक, सबर रख, मैं सारा कुछ भरी दिंगा |'
\v 27 तालु तिस दे मालिके तिस पर तरस खाई करी तिस यो छडी दिता, कने तिस दा कर्ज बी माफ करी दिता |
\v 28 पर जालु सैह सेवक बाहर निकलया, तां तिस यो इको सोगी कम्म करणे बाला इको साथी तिस यो मिला, जिनी तिसते दिनारां दा कर्ज लिया था ; तिनी तिसदा गल्ला पकड़ी करी तिस यो बोलया, 'जड़ा कुछ तेरे पर कर्ज हे तिस यो भरी दे |'
\v 29 तिस दे संगी सेवके तिस दे पैरां पेई करी, तिस ने बिणती करणा लगा ; की सबर रख मैं सारा भरी दिंगा |
\v 30 पर सैह नी मनया, कने तिनी जाई करी तिस यो जेला च पाई दिता, ताकि जालु दीकर सैह कर्ज नी भरगा, तालु दीकर ओथु ई रे |
\v 31 कने तिसदे साथी सेवक ऐ दिखी करी बड़े उदास होए, कने जाई करी ऐ सारा हाल अपणे मालिके ने सुणाई दिता |"
\v 32 तालु तिस दे मालिके तिस यो सदी करी बोलया, "हे दुष्ट सेवक, तू जड़ी मिंजो ने बिनती किती थी, तां मैं तेरा सारा कर्ज माफ करी दिता |
\v 33 इस ताईं जियां मैं तिजो पर दया किती थी, तियां ई क्या तीजो नी अपणे साथी सेवके पर दया करणी चाईदी थी ?"
\v 34 कने तिस दे मालिके गुस्से च आई करी तिस यो सजा देंणे बालें दे हथे सौंपी दिता, ताकि जालु दीकर सैह सारा कर्ज नी भरगा, तालु दीकर तिना दे हथे रे |
\v 35 "इयां ही अगर तुसां चे हर कोई अपणे भाई जो मने ला माफ नी करगा, तां मेरा पिता जड़ा स्वर्गे च हे, तुसां ने बी इयां ही करगा |"
\c 19
\s तलाख दे बारे च यीशुऐ दी शिक्षा
\p
\v 1 जालु यीशु ऐ गल्लां बोली बैठा, तां गलील ते चली गिया ; कने यरदने दे पार यहूदिया दे देशे च चली आया |
\v 2 कने मते भरी लोक तिसदे पिच्छे चली पेई, कने तिनी तिना जो ओथु सारयां जो ठिक किता |
\v 3 तालु फरीसी तिस यो परखणे ताईं तिसदे बाल आई करी तिस यो बोलणा लग्गे, "क्या हर बजा ने अपणिया घरेबालिया जो छडी देंणा ठिक हे ?"
\v 4 तिनी जबाब दिता, "तुसां क्या पढ़या नी हे, की जिनि तिना जो बणाया हे, तिनी शुरू ते ई नर कने नारी बणाई करी, बोलया |
\v 5 इस बजा ने आदमिये अपणे माता-पिता ते अलग होई करी अपणिया घरेबालिया ने रेंणा, कने इना दोनो इको तन होणा ?
\v 6 सैह हुण दो नी न, पर इको ई तन न, ताईं तां जिसयो परमेश्वरे जोड़या हे, तिस यो आदमी अलग ना करन |"
\v 7 तिना तिसने बोलया, "फिरी मूसा ऐ कजो बणाया, की तिसा जो तलाख देई करी छडी दिया ?"
\v 8 तिनी तिना ने बोलया, "मूसा तुहाड़े मने दिया कठोरता दिया बजा ने तुहान्जो अपणिया घरे बालिया जो छडी देंणे दा हुक्म दिता, पर शुरू च ऐसा नी था |
\v 9 मैं तुसां ने बोलदा हे, की जड़ा कोई व्यभिचार जो छडी करी कुसा होरसी बजा ने अपणिया घरे बालिया जो छडी करी दुईयां ने व्याह करे, तां सैह व्यभिचार करदा हे: कने जड़ा तिसा छडिया ने व्याह करे, तां सैह बी व्यभिचार करदा हे |"
\v 10 चेलयां तिस ने बोलया, " अगर मरदे दा जनानिया सोगी ऐसा नाता हे, तां ब्याह करणा ठिक नी हे | "
\v 11 तिनी तिना ने बोलया, "सारे ऐ बचन ग्रहण नी करी सकदे, सिर्फ सैह ई ही जिना जो ऐ दान दितया हे |
\v 12 क्योंकि कुछ नपुंसक ऐसे न जड़े माऊ दे पेटे ला ई ऐसे न ; कने कुछ नपुंसक ऐसे न, जिना जो आदमिये  नपुंसक बणाया हे: कने कुछ नपुंसक ऐसे न, जिना अपणे आपे जो स्वर्गे दे राज्य ताईं नपुंसक बणाया हे, जड़ा इसयो ग्रहण करी सकदा हे, सैह ग्रहण करी ले |"
\s बच्चयां जो अशीर्बाद
\p
\v 13 तालु लोक बच्चयां जो तिस दे बाल लेई करी आऐ, ताकि सैह तिना पर हथ रखे कने प्राथना करे ; पर चेलयां तिना जो झिड़कां दीतियां |
\v 14 यीशुऐ बोलया, " बच्चयां जो मेरे बाल ओंणा दिया, तिना जो मना मत करा, क्योंकि स्वर्गे दे राज्य ऐसयां दा ई हे | "
\v 15 कने सैह तिना पर हथ रखी करी, ओथु ते चली गिया |
\s अमीर युवक कने अनन्त जिन्दगी
\p
\v 16 इक्की आदमिये  यीशुऐ बाल आई करी बोलया, "हे गुरु, मैं कुण दिया भला कम्म करें, ताकि अनन्त जिन्दगी मिले ?"
\v 17 तिनी तिसने बोलया, "तू मिंजो ते भलाईया दे बारे च कजो पूछा दा हे ? भला ता इको ई हे ; पर अगर तू जिन्दगिया च प्रवेश करणा चाहंदा हे, तां तू हुकमा जो मना कर |"
\v 18 तिनी तिसते पुछया, "कुण दे हुक्म ?" यीशुऐ बोलया, "ऐ की हत्या नी करणी, व्यभिचार नी करणा, चोरी नी करणी, झूठी गबाई नी देंणी ;
\v 19 अपणे माता पिता दी इज्जत करणी, कने अपणे पड़ोसियां ने अपणया साईं प्यार रखणा |"
\v 20 तिनि मुंडे तिस ने बोलया, "इना सारियां गल्लां जो तां मैं मन्या हे, हुण मिंजो च कुसा गल्ला दी कमी हे ?"
\v 21 यीशुऐ तिस ने बोलया, "अगर तू सिद्ध होणा चाहंदा हे, तां जा कने अपणा सारा कुछ बेची करी गरीबां च बंडी दे ; कने तिजो स्वर्गे च धन मिलणा हे ; कने मेरे पिच्छे चली पो |"
\v 22 पर सैह मुंडा ऐ गल सुणी करी उदास होई करी तिथू ते चली गिया, क्योंकि सैह बड़ा अमीर था |
\v 23 तालु यीशुऐ अपणे चेलयां ने बोलया, "मैं तुसां ने सच्च बोलदा हे, की अमीरां जो स्वर्गे दे राज्य च प्रवेश करणा बड़ा मुशकिल हे |
\v 24 मैं तुसां ने फिरी बोलदा हे की परमेश्वरे दे राज्य अमीरां दा प्रवेश करणा, उंटे दा सुईया दे नके चे निकालने दे बराबर हे |"
\v 25 ऐ सुणी करी चेले बड़े हेरान होई करी बोलया, "फिरी कूसदा उद्धार होई सकदा हे ?"
\v 26 यीशुऐ तिना दे पासे दिखी करी बोलया, "आदमिये  ते तां ऐ नी होई सकदा हे, पर परमेश्वरे ते ऐ सारा कुछ होई सकदा हे |"
\v 27 इसी पर पतरसे तिस ने बोलया, "दिख, असां तां सब कुछ छडी करी तेरे पिच्छे आयो न: तां सांझो क्या मिलणा हे ?"
\v 28 यीशुऐ तिना ने बोलया, "मैं तुसां ने सच्च बोलदा हे, की नोऐ संसारे च जालु आदमिये  दे पुत्रे अपणिया महिमा दे सिंहासने पर बोंणा हे, तां तुसां बी जड़े मेरे पिच्छे आयो न, बाहरां सिंहासना पर बेई करी इस्राएले दे बाहरां गोत्रां दा नयाय करणा हे |"
\v 29 " कने जिनी कुनी घरां जो या भाईयां या बेंहणा जो या पिता जो या माता जो या बाल-बच्यां जो या खेतरां जो मेरे नाऐ ताईं छडी दितया हे, तिसयो सो गुणा मिलणा, कने सैह अनन्त जिन्दगियां दा अधिकारी होणा |
\v 30 पर मते जड़े पेहले न, तिना पिच्छे होणा ; कने जड़े पिछले न, तिना पेहले होणा |"
\c 20
\s बागे दे मजदुरां दा दृष्टान्त
\p
\v 1 स्वर्गे दा राज्य कुसी घरे दे मालिके साईं हे, जड़ा ब्यागा निकलया, ताकि अपणे दाखा दे बागे च मजदुरां जो लाऐ |
\v 2 कने तिनी मजदुरां ने रोजे दा इको दीनार बोली के, तिना जो अपणे दाखा दे बागे च भेजया |
\v 3 फिरी इको रोज ब्यागा निकली करी, होर लोकां जो बजारे च बेकार खड़ुतयो दिखया,
\v 4 कने तिना ने बोलया, "तुसां बी दाखा दे बागे च जा, कने जड़ा ठिक हे, सैह तुहान्जो दिंगा |" तां सैह बी गे |
\v 5 फिरी तिनी दुऐ कने तरीऐ पेहर दे बखे निकली करी तियां ही किता |
\v 6 कने इको घंटा दिन रिया तां फिरी निकली करी होरां जो खड़ुतया दिखया, कने तिना ने बोलया, "तुसां कजो एथू दिन भर बेकार खड़ुई ?" तिना तिस ने बोलया, "इस ताईं, की कुनी बी सांझो मजदूरिया नी लाया |"
\v 7 तिनी तिना ने बोलया, "तुसां बी दाखा दे बागे च जा |"
\v 8 संझा जो दाखा दे बागे दे मालिके अपणे भण्डारिऐ जो बोलया, "मजदुरां जो सदी करी पिछलयां ते लेई करी हुणे दीकर दे मजदुरां जो तिना दी मजदूरी देई दे |"
\v 9 जालु सैह आऐ जड़े घंटा भर दिन रियो लायो थे, तां तिना जो इको-इको दीनार मिला |
\v 10 "जड़े पेहले आयो थे तिना ऐ समझया, की सांझो जादा मिलणा पर तिना जो बी इको ई दीनार मिला |
\v 11 जालु तिना जो इको दिनार मिला, तां सैह घरे दे मालिके जो बोलणा लग्गे |
\v 12 की इना पिछलयां इको ई घंटा कम्म किता, कने तू सांझो तिना दे बराबर करी दिता, जिना दिन भर भार चुक्या कने धुप खादी ?
\v 13 तिनी तिना चे इकी जो जबाब दिता, "की हे दोस्त, मैं तिजो ने कोई गलत नी करा दा | क्या मै तीजो ने इको दीनार नी किता था ?
\v 14 जड़ा तेरा हे, चुकी ले, कने चली जा ; मेरी मर्जी ऐ हे की जितणा मैं तिजो दें, उतणा ई इस पिछले जो बी दें |
\v 15 क्या ऐ ठिक नी हे की मैं अपणे माले ने जड़ा मैं चांदा सैह करें ? तू क्या मिंजो भले होणे दिया बजा ने बुरिया नजरां ने दिखा दा हे ?
\v 16 इसी तरीके ने जड़े पिछले न, तिना पेहले होणा, कने जड़े पेहले न, सैह पिछले होणे |"
\s अपणिया मौता दे बारे च योशुऐ दी तिजी भविष्यवाणी
\p
\v 17 यीशु यरूशलेम जो जांदे बेले बाहरां चेलयां जो एकांत च लेई गिया, कने रस्ते च तिना ने बोलणा लगा |
\v 18 "दिखा, असां यरूशलेम जो चलयो न ; कने आदमिया दा पुत्र बड्डे याजकां कने शास्त्रियां दे हथे पकड़ाया जाणा हे, कने तिना तिस यो मारणे जोगा ठहरांणा हे |
\v 19 कने तिस यो होर जातियां दे हथे सोंपणा, ताकि सैह तिस दा मजाक उड़ान, कने कोड़े मारन, कने क्रूसे पर चढ़ान, कने तिनी तरिऐ रोजे जिन्दा होई जाणा |"
\s इक माँ दी बिणती
\p
\v 20 जालु जब्दी दे पुत्रां दिया माऊ अपणे बच्चयाँ सोगी तिस दे बाल आई करी तिसयो प्रणाम किता, कने तिसते कुछ मंगणा लगी |
\v 21 तिनी तिसा ने बोलया, "तू क्या चांहदी हे ?" तिना तिस ने बोलया, "ऐ बचन दे, की मेरे ऐ दो पुत्र तेरे राज्य च इको तेरे सजे पासे कने इको खबे पासे बोन |"
\v 22 यीशुऐ जबाब दिता, "तुसां नी जाणदे न की क्या मंगा दे न ? जड़ा कटोरा मैं पींणा लगया हे, क्या तुसां पी सकदे न ?" तिना तिस ने बोलया, "हाँ पी सकदे न |"
\v 23 यीशुऐ तिना ने बोलया, "तुसां मेरा कटोरा तां पी लेंणा, पर अपणे सजे कने खबे पासे बठैलना मेरा कम्म नी हे, पर जिना ताईं मेरे पिता दिया तरफा ला तेयार कितया हे, तिना ताईं ई न |"
\v 24 ऐ सूणी करी दसो चेले तिना दोनो भाईयां पर गुस्सा होई गे |
\v 25 यीशुऐ तिना जो बखे सदी करी बोलया, "तुहान्जो पता हे, की होर जातियां दे हाकिम तिना पर पराज करदे न ; कने जड़े बड्डे न, सैह तिना पर अधिकार जतादें न |
\v 26 पर तुसां च ऐसा नी होणा ; पर जड़ा कोई तुसां चे बडा बणन चांहगा, सैह तुहाड़ा सेवक बणे,
\v 27 कने जड़ा तुहाड़ा प्रधान बणना चांहगा सैह तुहाड़ा नौकर बणे ;
\v 28 जियां की आदमिये  दा पुत्र, सैह इस ताईं नी आया हे की तिसदी सेवा टहल किती जाऐ, पर इस ताईं आया हे की अपु सेवा टहल करे, कने मतयां जो छुटकारा देंणे ताईं अपणे प्राण दे |"
\s दो अन्नया जो दृष्टिदान
\p
\v 29 जालु सैह यरीहो ते निकला दे थे, तां इको बड़ी बडी भीड़ तिस दे पिच्छे चली पेई |
\v 30 दो अन्ने, जड़े सड़का बखे बैठयो थे, ऐ सुणी करी की यीशु जा दा हे, पुकारी करी बोलणा लग्गे, "हे प्रभु, दाऊदे दी ओलाद, सांझो पर दया कर |"
\v 31 लोकां तिना जो झिड़कां दितियां, की चुप रिया, पर सैह होर बी जोरे चीलाई करी बोलणा लग्गे, "हे प्रभु, दाऊदे दी ओलाद, सांझो पर दया कर |"
\v 32 तालु यीशुऐ खड़े होई करी, तिना जो सदया, कने बोलया, "तुसां क्या चांहदे न की मैं तुहाड़े ताईं क्या करे ?"
\v 33 तिना तिस ने बोलया, "हे प्रभु, ऐ की साड़ियां अखी खुली जांन |"
\v 34 यीशुऐ तरस खाई करी तिना दियां अखी छूतियां, कने तिना जो जट मिलणा लगी पिया, कने सैह तिसदे पिच्छे चली पै |
\c 21
\s यरूशलेम च विजय प्रवेश
\p
\v 1 जालु सैह यरूशलेम दे बखे पुज्जे कने जैतून पाहड़े पर बैतफगे दे बाल आऐ, तां यीशुऐ दो चेलयां जो ऐ बोली करी भेजया,
\v 2 "अपणे सामणे बाले ग्रां च जा, ओथु पुजदे ही इको गदी बनियो होणी कने सोगी तिसा दा बच्चा बी बनया होंणा | तिना जो खोली करी मेरे बाल लेई ओआ |
\v 3 अगर तुहान्जो कोई कुछ बोले, तां बोलणा, की प्रभु जो इना दी जरूरत हे, तां तिनी जट तिना जो भेजी देंणा |"
\v 4 ऐ इस ताईं होया, की जड़ा बचन भविष्यद्वक्ता बोलया था, सैह पूरा हो:
\v 5 "सिय्योन दिया कुड़िया ने बोला, 'दिख, तेरा राजा तेरे बाल ओआ दा हे ; सैह नम्र हे, कने गदे पर बेठया हे ; मतलब की लादूऐ दे बच्चे पर |'"
\v 6 चेलयां जाई करी, तियां ही किता, जियां यीशुऐ तिना ने बोलया था |
\v 7 गदी कने बच्चा लांदा कने तिना पर अपणे कपड़े बछाई दिते, कने यीशु तिना बेई गिया |
\v 8 कने मते लोकां अपणे कपड़े रस्ते च बछाऐ, कने केई लोकां रुखा जो छांगी करी डालियाँ रस्ते च बछाईयां |
\v 9 कने जड़ी भीड़ अंगे-अंगे चलियो थी कने जड़े पिच्छे-पिच्छे ओआ दी थी, सैह पुकारी-पुकारी करी बोला दे थे, "दाऊदे दिया ओलादी जो होशाना ; धन्य से जड़ा प्रभु दे नाऐ ने ओंदा हे, स्वर्ग च होशाना |"
\v 10 जालु तिनी यरूशलेम च प्रवेश किता, तां सारे नगरे च हिल पेई गेई, कने लोक बोलणा लग्गे, "ऐ कुण हे ?"
\v 11 लोकां बोलया, "ऐ गलीले दे नासरते दा भविष्यद्वक्ता यीशु हे |"
\s मंदरे ते व्यापारियां जो कड्या जांणा
\p
\v 12 यीशुऐ परमेश्वरे दे मंदरे च जाई करी, तिना सारयां जो, जड़े मंदरे च लेंण देंण करा दे थे तिना जो कडी दिता, कने सर्राफो दे पिढ़े कने कबुतरां बेचणे बाल्यां दियां चौकियां पलटी दितियां |
\v 13 कने तिना ने बोलया, "लिखया हे, मेरा घर प्राथना दा घर बोलया जांणा हे ; पर तुसां इसयो डाकुआं दा अडा बणाई रखया हे |"
\v 14 तालू अन्ने कने लंगड़े, मंदरे च तिस दे बाल आये, कने तिनी तिना जो खरा किता |
\v 15 पर जालु बड्डे याजकां कने शास्त्री इना अनोखे कम्मा जो दिखया, जड़े यीशुऐ किते, कने मंदरे च जागतां जो 'दाऊदे दी ओलादी जो होशाना' पुकारदे दिखया, तां सैह गुस्सा होई गे,
\v 16 कने तिस ने बोलणा लग्गे, "तू क्या सुंणा दा हे की ऐ क्या बोला दे न ?" यीशुऐ तिना ने बोलया, "हाँ ; तुसां क्या ऐ कदी नी पढ़या की: 'जागतां कने दूध पिंदे बच्चयां दे मुऐ ते तू स्तुति कराई' ?"
\v 17 तालु सैह तिना जो छडी करी नगरे दे बाहर बैतनिय्याह जो गिया, कने ओथु रात बिताई |
\s बिना फले अंजीरे दा रुख
\p
\v 18 ब्यागा जालु सैह नगरे जो बापस ओआ दा था, तां तिस यो भूख लगी |
\v 19 सड़का बखे अंजीर दा इको रुख दिखी करी सैह तिस बाल गिया, कने तिस रूखे च पतयां जो छडी करी होर कुछ नी था, तिनी तिस यो बोलया, "हुण तिजो पर कदी फल नी लगन |" कने अंजीर दा पेड़ जट सुकी गिया |
\v 20 ऐ दिखी करी चेले बड़े हेरान होए, कने बोलणा लग्गे, "ऐ अंजीरे दा रुख जट कियां सुकी गिया ?"
\v 21 यीशुऐ तिना जो जबाब दिता, "मैं तुसां ने सच्च बोलदा हे ; अगर तुसां भरोसा रखन, कने शक नी करन ; तां सिर्फ तुसां ऐ ई नी करणा जड़ा इस अंजीरे दे रूखे ने किता हे, अगर तुसां इस पाहड़े जो बी बोलगे की पटुई जा, कने समुंद्रे च जाई पो, तां ऐ होई जांणा |"
\v 22 "कने जड़े कुछ तुसां प्राथना च भरोसे ने मंगगे सैह सारा कुछ तुसां जो मिलणा |"
\s यीशुऐ दे अधिकारे पर सबाल
\p
\v 23 सैह मंदरे च जाई करी उपदेश करा दा था, तां प्रधान बड्डे याजकां कने लोकां दे पुरनियां तिसदे बाल आई करी पुछया, "तू ऐ कम्म कुसदे अधिकारे ते करदा हे ? कने तिजो ऐ अधिकार कुनी दितया हे ?"
\v 24 यीशुऐ तिना जो जबाब दिता, "मैं बी तुसां ने इको गल पूछदा हे ; अगर सैह गल मिंजो दसी दींगे तां मैं बी दसी दिंगा की मैं ऐ कम्म कुसी अधिकारे ने करदा हे |
\v 25 "यूहन्ना दा बपतिस्मा देंणे बाला कु ते था ? स्वर्गे दिया तरफा ते या आदमिये  दिया तरफा ते था ?" तालु सैह अपु चे गल बात करणा लग्गे, "अगर असां बोलन 'स्वर्गे दिया तरफा ते', तां तिनी सांझो ने बोलणा, की तुसां तिसदा भरोसा कनी किता ?"
\v 26 कने अगर बोलन 'आदमिये  दिया तरफा ते' तां सांझो भिड़ा दा डर हे, क्योंकि सैह सारे यूहन्ना जो भविष्यद्वक्ता मनदे न |
\v 27 तिना यीशुऐ जो जबाब दिता, "असां नी जाणदे |" यीशुऐ बी तिना ने बोलया, "तां मैं बी तुहान्जो नी दसणा, की ऐ कम्म मैं कुस अधिकारे ने करदा हे |"
\s दो पुत्रां दा दृष्टान्त
\p
\v 28 "तुसां क्या सोचदे न ? कुसी आदमिये  दे दो पुत्र थे ; तिनी पेहले बाल जाई करी बोलया, 'हे पुत्र, अज दाखा दे बागे च जाई करी कम्म कर |'
\v 29 तिनी जबाब दिता, 'मैं नी जाणा ', पर बादे च पछताई करी चली गिया |
\v 30 फिरी दूजे बाल जाई करी इयां ही बोलया, तिनी जबाब दिता, 'जी हाँ मैं जांदा हे ', पर सैह गिया नी |
\v 31 इना दौना चे कुनी परमेश्वरे दी इच्छा पुरी किती हे ? तिना बोलया, "पेहले बाले |" यीशुऐ तिना ने बोलया, "मैं तुसां ने सच्च बोलदा हे, की महसूल लेंणे बाले कने वेश्यां तुहान्जो ते पेहले परमेश्वरे दे राज्य च प्रवेश करणा हे |
\v 32 क्योंकि यूहन्ना धर्मे दा रस्ता दसणे ताईं तुहाड़े बाल आया, कने तुसां तिस दा भरोसा नी किता, पर महसूल लेंणे बालयां कने वेश्यां तिस दा भरोसा किता: कने तुसां ऐ दिखी करी बी नी पछताय की तिस दा भरोसा करी लेंदे |"
\s बुरे किसाना दा दृष्टान्त
\p
\v 33 "इको होर द्रष्टान्त सुंणा: इको घरे दा मालिक था, तिनी दाखा दा बाग लगाया ; कने तिस दे चारो पासे बाड़ लाया, कने रसे ताईं कुण्ड बणाया कने गुम्मट बणाया, कने किसाना जो तिस दा ठेका देई करी परदेस चली गिया |
\v 34 जालु फले दा बगत नेड़े आया, तां तिनी अपणे नोकरां जो तिस दे फल लेंणे ताईं किसाना बाल भेजया |
\v 35 पर किसाना तिस दे नोकरां जो पकड़ी करी, कोई कूटया, कोई मारी दिता ; कने केईयां जो पथरा ने मारया |
\v 36 फिरी तिनी पेहले ते बी जादा होर नोकरां जो भेजया, कने तिना किसाना तिना सोगी बी तियां ही किता |
\v 37 आखरी च तिनी अपणे पुत्रे जो तिना बाल ऐ सोची करी भेजया, की तिना मेरे पुत्रे दी इज्जत करणी |
\v 38 पर किसाना पुत्रे जो दिखी करी अपु चे बोलया की, ' ऐ तां वारिस हे, ओआ असां इसयो मारी दिंदे न, कने इसदी जगा जमीन लेई लेंदे न |'
\v 39 कने तिना तिस यो पकड़या कने दाखा दे बागे ते बार कडी करी मारी दिता |
\v 40 इसताईं की जालु दाखा दे बागे दा मालिक ओंगा तां, तां सैह किसाना सोगी क्या करगा ?"
\v 41 तिना तिस ने बोलया, "तिनि तिना बुरे लोकां जो बुरे तरीके ने खत्म करी देंणा ; कने दाखा दे बागे दा ठेका होर किसाना जो देई देंणा, जड़े तिस यो टेमे ने फल दिंगे |"
\v 42 यीशुऐ तिना ने बोलया, "तुसां क्या कदी पबित्र शास्त्रां च ऐ नी पढ़या: "जिस पथरे जो राज मिस्त्रियां बेकार बोलया था, सैह ई पथर कुंणे च सिरे दा पथर बणया ? ऐ प्रभु दिया तरफा ते होया, पर साड़िया नजरा च अनोखा हे, "
\v 43 इस ताईं मैं तुसां ने बोलदा हे, की परमेश्वरे दा राज्य तुहान्जो ते लेई लेंणा हे, कने ऐसी जातियां जो देंणा हे जड़ा तिस दा फल दे |
\v 44 "जड़ा इस पथर पर पोंगा, तिदा चूर भुर होई जांणा ; जिदे पर सैह पथर पोंगा, तिस यो पि सड़ना तिनी |"
\v 45 बड्डे याजक कने फरीसी तिसदे द्रष्टान्तां जो सुणी करी समझी गे, की सैह साड़े बारे च बोला दा हे |
\v 46 कने सैह तिस यो पकड़ना चांहदे थे पर लोकां ते डरी गे क्योंकि सैह तिस यो भविष्यद्वक्ता मंनदे थे |
\c 22
\s ब्याये दिया धामा दा दृष्टान्त
\p
\v 1 यीशु फिरी तिना ने द्रष्टान्तां च बोलणा लगा,
\v 2 "स्वर्गे दा राज्य तिस राजा साईं हे, जिनी अपणे पुत्रे दा व्याह किता |
\v 3 तिनी अपणे नोकरां जो भेजया की सदयां लोकां जो ब्याह दिया धामा च सदा ; पर सैह कोई नी आये |
\v 4 "फिरी तिनी होर नोकरां जो ऐ बोली करी भेजया, की सदयो लोकां ने बोला: दिखा मैं अपणे पाल्लयो डंगर बडयो न, कने धाम तेयार करी दितियो हे, कने सारा कुछ तेयार हे ; कने तुसां ब्याऐ दिया धामा च ओआ |
\v 5 पर सैह बहाना लाइ करी चली गे: कोई अपणे खेतरां जो, कोई अपणे कम्म धंधे जो |
\v 6 बाकी लोकां जड़े बचा थे तिना नोकरां जो पकड़ी करी तिना दा अनादर किता कने मारी दिता |
\v 7 तालु राजे जो गुस्सा आया, कने तिनी अपणी सेना भेजी करी तिना हत्यारां जो मरवाया, कने तिना दे शेहर फुकी दिते |
\v 8 तालु तिनी अपणे नोकरां ने बोलया, ' ब्याये दी धाम तां तेयार हे, पर सदयो लोक खांणे जोगे नी न |'
\v 9 इसताईं तुसां चवाटयां पर जा, कने जितणे बी लोक तुसां जो मिलन, सबना जो ब्याये दिया धामा ताईं सदी लोआ | '
\v 10 तिना नोकरां सड़कां पर जाई करी क्या बुरे, क्या भले, जितणे बी मिले, सब गठेरे ; कने ब्याये बाला घर परोंणया ने भरुई गिया |
\v 11 जालु राजा परोंणया जो दिखणे ताईं अदंर आया, तां तिनी ओथु इको आदमिये जो दिखया, जिनी ब्याये दे कपड़े नी पायो थे |
\v 12 तिनी तिस ते पुछया, 'हे दोस्त, तू बिना ब्याये दे कपड़े पाई करी एथू कजो आया ?' तिस दा मुउ बंद होई गिया |
\v 13 तालु राजे नोकरां ने बोलया, ' इसदे हथ-पैर बनी करी इसयो काल कोठरियां च पाई दिया, ओथु तिनि रोंणा कने, दंद पींणे |'
\v 14 क्योंकि सदयो होए तां मते न पर जड़े चुंणयो न सैह थोड़े ई न |"
\s कैसरे जो कर देंणा
\p
\v 15 तालु फरीसियां जाई करी अपु चे बिचार किता, की तिस यो कुस तरीके ने गल्लां च फसान |
\v 16 तिना अपणे चेलयां जो हेरोदियां सोगी तिस दे बाल ऐ बोलणे जो भेजया, "हे गुरु, असां जाणदे न, की तू सच्चा हे, कने परमेश्वरे दा रस्ता सच्चाईया ने दसदा हे, कने कुदी बी परवाह नी करदा हे, क्योंकि तू आदमियां दा मुऐ दिखी करी गल नी करदा हे |
\v 17 इसताईं सांझो दस की तू क्या सोचदा हे ? कैसरे जो कर देंणा ठिक हे, की गलत हे | "
\v 18 यीशुऐ तिना दी बुराई जाणी करी बोलया, " हे कपटियों, मिंजो कजो परखदे न ?
\v 19 " करे दा सिक्का मिंजो दसा | " तालु सैह तिस दे बाल इको दीनार लेई आये |
\v 20 तिनी, तिना ला पुछया, " ऐ आकृति कने ना कुसदा हे ? "
\v 21 तिना तिस ने बोलया, " केसरे दा | " तालु तिनी तिना जो बोलया, " जड़ा कैसरे दा हे, सैह कैसरे जो, कने जड़ा परमेश्वरे दा हे, सैह परमेश्वरे जो दिया | "
\v 22 ऐ सुणी करी सैह हेरान होये, कने तिस यो छडी करी चली गे |
\s पुनरुत्थान कने ब्याय
\p
\v 23 तिस्सी रोजे सदूकी जड़े बोलदे थे की मरंयां दा जिन्दा होणा हे ही नी सैह तिस बाल आऐ, कने तिस ते पुछया,
\v 24 " हे गुरु, मूसे बोलया था, की अगर कोई बिना ओलादी मरी जा, तां तिस दा भाई तिस दिया घरे बालिया ने ब्याह करी के अपणे भाई ताईं बंश पैदा करे |
\v 25 हुण साड़े एथू सत भाई थे ; पेहला भाई ब्याह करिके मरी गिया ; कने ओलाद नी होणे दिया बजा ने अपणीया घरे बालिया जो अपणे भाईऐ ताईं छडी गिया |
\v 26 इयां ही दुऐ कने तरीऐ बी किता, कने सतां भाईयां दीकर इयां ई होया |
\v 27 सबना दे बाद सैह जनानी बी मरी गेई |
\v 28 जिन्दा होणे बाद सैह कूसदी घरे बाली होणी ? क्योंकि सैह सारयां दी घरे बाली होई बेठियो थी |"
\v 29 यीशुऐ तिना जो जबाब दिता, "तुसां पबित्र शास्त्रां कने परमेश्वरे दिया शक्तियाँ जो नी जाणदे न; इसा बजा ने तुसां भुला च मत रेंदे |
\v 30 "क्योंकि जिन्दा होणे बाद तिना ब्याह नी करणा हे, कने ना ई ब्याय च दिते जांणे पर सैह स्वर्गे च परमेश्वरे दे स्वर्ग दूतां साईं होणे न |
\v 31 "तुसां क्या मरयां होयां दे जिन्दा होणे दे बारे च ऐ बचन नी पढ़या जड़ा परमेश्वरे तुसां ने बोलया:
\v 32 'मैं अब्राहम दा परमेश्वर, कने इसहाक दा परमेश्वर, कने याकूब दा परमेश्वर हे ?' सैह मरयां दा नी, पर जिन्दया दा परमेश्वर हे |"
\v 33 ऐ सुणी करी लोक तिस दे उपदेशे ते हेरान होए |
\s सबते बडा हुक्म
\p
\v 34 जालु फरीसियां सुंणया की यीशुऐ सदूकियां दा मु बंद करी दिता हे, तां सैह गिठे होए |
\v 35 तिना चे इको व्यवस्थापके परखणे ताईं, तिस ते पुछया,
\v 36 "हे गुरु, व्यवस्था च कुण दिया हुक्म बडा हे ? "
\v 37 तिनी तिना ने बोलया, "तू अपणे प्रभु परमेश्वर ने अपणे सारे तन मन कने सारे प्राण कने अपणिया सारिया अकला सोगी प्यार कर |"
\v 38 "सबते बडा कने मेन हुक्म तां ऐ इ हे |
\v 39 "कने तिस साईं ऐ दुआ हुक्म बी हे, की तू अपणे पड़ोसियां सोगी अपणे साईं प्यार रख |
\v 40 "ऐ ही दो हुक्म सारिया व्यवस्था कने भविष्यद्वक्ता दे अधार न |"
\s मसीह कुसदा पुत्र हे ?
\p
\v 41 "जालु फरीसी गिठे थे, तां यीशुऐ तिना ते पुछया,
\v 42 "मसीह दे बारे च तुसां क्या सोचदे न ? सैह कुसदा पुत्र हे ?" तिना तिस ने बोलया, "दाऊदे दी |"
\v 43 यीशुऐ तिना ते पुछया, "तां दाऊद आत्मा च होई करी तिस यो प्रभु कजो बोलदा हे ?"
\v 44 "प्रभुऐ, मेरे प्रभु ने बोलया, मेर सजे पासे बो, जालु दीकर मैं तेरे दुशमणा जो तेरे पैरां हेठ नी करी दें |"
\v 45 "भला, जालु दाऊद ई तिस यो प्रभु बोलदा हे, तां सैह तिस दा पुत्र कियां होया ?"
\v 46 तिस दे जबाबे च कोई बी कुछ नी बोली सकया | पर तिस रोजे ते कुसयो बी फिरी तिसते पूछणे दी हिम्मत नी होई |
\c 23
\s शास्त्रियां कने फरीसियां ते चौकन्ने
\p
\v 1 तालु यीशुऐ भिड़ा कने अपणे चेलयां ने बोलया,
\v 2 " शास्त्री कने फरीसी मूसा दिया गदिया पर बेठयो न ;
\v 3 इस ताईं सैह तुसां ने जड़ा कुछ बोलगे सैह तुसां करणा, कने मनणा, पर तिना साईं मत करदे ; क्योंकि सैह बोलदे तां हेन पर करदे नी न |
\v 4 "सैह इको ऐसे भारी भोझे जो जिसयो चुकणा बड़ा भरी मुशकिल हे, तिस यो बनी करी आदमियां दे मुंडया पर रखदे न ; पर अपु तां तिस यो उंगलियां ने बी खसकाणा नी चांहदे न |
\v 5 "सैह अपणे सारे कम्म लोकां जो दसणे ताईं करदे न: सैह अपणे तावीजां जो चौड़े करदे न, कने अपणे कपड़यां दियां कोरें बदांदे न |
\v 6 "खांदे बेले मेन-मेन जगा, कने सभा च मेन-मेन आसन,
\v 7 बजारां च नमस्ते कने आदमिया च रब्बी कहलाणा तिना जो खरा लगदा हे |
\v 8 "पर तुसां रब्बी मत बणदे, क्योंकि तुहाड़ा इको ही गुरु हे: कने तुसां सारे भाई न |
\v 9 "कने धरतिया पर कुस्यो बी अपणा पिता मत बोलदे, क्योंकि तुहाड़ा इको ही पिता हे, जड़ा स्वर्ग च हे |
\v 10 "कने कुसदे मालिक बी मत बणदे, क्योंकि तुहाड़ा इको ही मालिक हे, मतलब की मसीह |
\v 11 "जड़ा तुसां चे बडा हे, सैह तुहाड़ा सेवक बणे |
\v 12 "जड़ा कोई अपणे आपे जो बडा बणांगा, सैह छोटा कितया जाणा: कने जड़ा कोई अपणे आपे जो छोटा बणांगा, सैह बडा कितया जाणा |
\s शास्त्रियां कने फरीसियां दे पाखण्ड दी भर्त्सना
\p
\v 13 " हे कपटी शास्त्रियां कने फरीसियों, तुहान्जो पर हाय हे | तुसां आदमियां ताईं स्वर्गे दे राज्य दे दरबाजे बंद करा दे न, ना तां अपु स्वर्गे च जांणा, कने ना तां स्वर्ग जांणे बालयां जो जांणा दिंदे न |
\v 14 ["हे कपटी शास्त्रियां कने फरीसियां, तुहान्जो पर हाय हे | तुसां विधवां दे घरां जो खाई जांदे न, कने दसणे ताईं बड़िया देरा दीकर प्राथना करदे न: इस ताईं तुहान्जो जादा सजा मिलणी हे |]
\v 15 "हे कपटी शास्त्रियां कने फरीसियों, तुहान्जो पर हाय हे | तुसां इको जणे जो अपणे मते च लोंणे ताईं सारिया धरतिया कने पांणिऐ च गुमदे फिरदे न, कने जालु सैह मत च आई जांदा हे, तां तिस यो अपणे ते दुगणा नरकीय बणाई दिंदे न |
\v 16 "हे अन्ने अगुबाई करणे बालयो, तुहान्जो पर हाय हे, की बोलदे न की अगर कोई मंदरे दी कसम खा तां कुछ नी हे, पर अगर कोई मंदरे दे सोने दी कसम खा तां कसमां ने बनुई जाणा |
\v 17 "हे मूर्खो, कने अन्नयों कुण बडा हे, मंदरे दा सोना या सैह मंदर जिसने सैह सोना पबित्र होंदा हे ?
\v 18 "फिरी बोलदे न की अगर कोई वेदी दी कसम खा तां कुछ नी हे, पर जड़ी भेंट तिस पर चढ़ाई हे, अगर कोई तिसा दी कसम खा तां तिनी तिसा कसमां ने बनुई जाणां |
\v 19 "हे अन्नयों, कुण बडा हे, भेंट की वेदी जिसने भेंट पबित्र होंदी हे ?
\v 20 "इसताईं जड़ा वेदी दी कसम खांदा हे, सैह तिस दी कने जड़ा कुछ तिसा पर हे, तिस दी बी कसम खांदा हे |
\v 21 "कने जड़ा मंदरे दी कसम खांदा हे, सैह तिस दी कने तीदे च रेंणे बाले दी कसम खांदा हे |
\v 22 "कने जड़ा स्वर्गे दी कसम खांदा हे, सैह परमेश्वरे दे सिहांसने दी बी कने तिस पर बोणें बाले दी बी कसम खांदा हे |
\v 23 "हे कपटी शास्त्रियां कने फरीसियों, तुहान्जो पर हाय हे | तुसां पुदीने, कने सौंफ, कने जीरे, दा तां दसमां हिसा दिंदे न, पर तुसां व्यवस्था दियां जरूरी गल्लां जो मतलब की न्याय, कने दया, कने भरोसे जो छडी दिता हे ; तुहान्जो इना गल्लां जो बी करदे रेंणा चाइदा था, कने तिना जो बी नी छडणा था |
\v 24 "हे अन्ने अगुवो, (अगुवाई करणे बाले) तुसां मच्छरे जो तां छाणी दिंदे न, पर ऊंटे जो निगली जांदे न |
\v 25 "हे कपटी शास्त्रियां, कने फरीसियो, तुहान्जो पर हाय हे | तुसां कटोरे कने थालियां जो तां उपरे-उपरे ला मांजदे न, पर सैह अंदरे ते अंधरे कने असंयम ने भरूयो न |
\v 26 "हे अन्ने फरीसी, पेहले कटोरे कने थालियां जो अंदरे ते मांज ताकि सैह बाहरे ते बी साफ होन |
\v 27 "हे कपटी शास्त्रियो, कने फरीसियो, तुहान्जो पर हाय हे | तुसां तां तिना सफेदी कितियां कबरां साईं न जड़ियां उपरे ला तां छेल मिलदियाँ न, पर अंदर मुर्दयां दियां हडियाँ कने हर तरा दियां गंदगिया ने भरूइयां न |
\v 28 "इना कबरां साईं तुसां बी उपरे ला तां आदमियां जो धर्मी लगदे न, पर तुसां अंदरे ला कपट कने पापां ने भरूयो न |
\s शास्त्रियां कने फरीसियां पर सजा दी भविष्यवाणी
\p
\v 29 "हे कपटी शास्त्रियां, कने फरीसियों, तुहान्जो पर हाय हे | तुसां भविष्यद्वक्तां दियां कबरां सजांदे न कने धर्मियां दियां कबरां बणांदे न,
\v 30 कने बोलदे न की, 'अगर असां अपणे बाप दादयां दे बग्ते च होंदे तां असां भविष्यद्वक्ता दिया हत्या च हिस्से दार नी होंदे |
\v 31 "इसने तां तुसां अपणे आपे पर अपु ही गबाई दिंदे न, की तुसां भविष्यद्वक्ता जो मारणे बाले दियां ओलादी न |
\v 32 "तुसां अपणे बाप दादयां दे पापां दा घड़ा पूरा भरी दिया |
\v 33 "हे सांपो, हे करैतों दे बच्चयों, तुसां नरके दिया सजा ला कियां बचगे ?
\v 34 "ताईं तां दिखा, मैं तुहाड़े बाल भविष्यद्वक्तां कने, बुद्धिमान, कने शास्त्रियां जो भेजदा हे ; तुसां इना चे थोड़यां जो मारी देंणा हे, कने क्रूसे पर चढ़ाना, कने केईयां जो अपणे आराधनालय च कोड़े मारणे, कने इकी शेहरे ला दुजे शेहरे जो नठाणा |
\v 35 धर्मी हाबिल ते लेई करी बिरिक्याह दे पुत्रे जकरयाह दीकर, जिसयो तुसां मंदरे कने वेदिया दे बिच मारया था, जितणया धर्मियां दा खून इसा धरतिया च बाया हे, सैह सारा तुहाड़े सिरे पोंणा हे |
\v 36 "मैं तुसां ने सच्च बोलदा हे, ऐ सारिआं गल्लां इस बगते दे लोकां पर आई पोंणिया न |
\s यरूशलेमे ताईं रोंणा
\p
\v 37 "हे यरूशलेम, हे यरूशलेम | तू जड़ा भविष्यद्वक्तां मारी दिंदा हे, कने जड़े तेरे बाल भेजे जांदे न, तिना जो पथरा ने मारदा हे, कितणी बरी मैं चाया की जियां मुर्गी अपणे बच्चयां जो अपणे फंगा हेठ किठे करदी हे, तियां ही मैं बी तेरे जागतां जो करी लें पर तू नी चाया |
\v 38 "दिखा, तुहाड़ा घर तुहाड़े ताईं उजाड़ी छडया हे |
\v 39 "क्योंकि मैं तुसां ने बोलदा हे, हुणी ते जालु दीकर तुसां नी बोलगे, की धन्य हे सैह, जड़ा प्रभु दे नाऐ ने ओंदा हे, तालु दीकर तुसां मिंजो फिरी कदी नी दिखणा हे |"
\c 24
\s मंदरे दे विनाशे दी भविष्यवाणी
\p
\v 1 जालु यीशु मंदरे ते निक करी जा दा था, तां तिसदे चेले तिसयो मंदरे दी रचना दसणे ताईं तिदे बाल आये |
\v 2 तिनी तिना ने बोलया, "क्या तुसां ऐ सारा कुछ दिखा दे न | मैं तुसां ने सच्च बोलदा हे, एथू इको बी पथरे पर पथर नी रेंणा हे, जड़ा ढाया नी जाणा हे |"
\s परेशानी कने कलेश
\p
\v 3 जालु सैह जैतून दे पाहड़े च बेठया था, तां चेलयां ऐकांत तिसदे बाल आई करी तिसने बोलया, "सांझो दस की ऐ गल्लां कालू होणियां न ? कने तेरे ओंणे दा, कने संसारे दे अंते दा क्या निशाण होणा हे ?"
\v 4 यीशुऐ तिना जो जबाब दिता, "चौकने रिया | कोई तुहान्जो भटकाई ना सके |
\v 5 "क्योंकि मत्ते ऐसे होणे न जिना मेरे नाऐ ने आई करी बोलणा हे की, 'मैं मसीह हे ', कने मतयां जो भटकाणा हे |
\v 6 "तुसां लड़ाईयां दियां चर्चा सुणनिया न ; पर तुसां घबरांदे मत क्योंकि इना दा होणा जरूरी हे, पर तिस बेले अंत नी होणा हे |
\v 7 "क्योंकि जातियां-जातियां पर, कने राज्यां-राज्यां पर हमले करणे, कने जगा-जगा पर अकाल पोंणे, कने हिलण होणें |
\v 8 "ऐ सारियां गल्लां पीड़ां दि शुरूआत होणी हे |
\v 9 "तालु तिना तुहान्जो दुख देंणे ताईं पकड़ाई देंणा हे, कने तुहान्जो मारी देंणा हे, कने मेरे नाऐ दिया बजा ने सारियां जातियां दे लोकां तुसां ने दुशमणी रखणी हे |
\v 10 "तालु मतयां ठोकर खांणी, कने इको दूजे जो पकड़ाणा कने इको दुजे ने दुशमणी रखणी |
\v 11 "मतयां झूठे भविष्यद्वक्ता उठी खडूणां हे, कने तिना मतयां जो भटकाणा |
\v 12 "पाप बदणे दिया बजा ने मतयां दा प्यार ठंडा होई जाणा हे |
\v 13 "पर जड़ा अंत दीकर सबर रखगा तिसदा ही उद्धार होणा |
\v 14 "कने राज्य दा ऐ सुसमाचार दा प्रचार सारे संसारे च कितया जाणा हे, ताकि सारियां जातियां पर गबाई हो, तालु अंत बखे आई जाणा हे |
\s बड़ी बडी मुसीबतां दी शुरुआत
\p
\v 15 "इसताईं जालु तुसां तिसा उजाड़ने बाली बेकार चिजा जो जिसदी चर्चा दानिय्येल भविष्यद्वक्ता किती थी, तिसयो पबित्र जगा च खड़ुतया दिखन, (जड़े पढ़न, सैह समझन) |
\v 16 तालु जड़े यहूदियां च होंगे सैह पाहड़ा पर नसी जानयो |
\v 17 जड़े छती पर होंगे, सैह अपणे घरे चे समान लेंणे ताईं थले मत उतरदे |
\v 18 " कने जड़े खेतरां च होंगे, सैह अपणे कपड़े लेंणे ताईं बापस मत जांदे |
\v 19 तिना रोजां च जड़ी जनानी गर्भ बती कने दूध पियांदी होंगी, तिना ताईं हाय, हाय |
\v 20 " कने प्राथना करा ; ताकि तुहान्जो जाड़े च या सब्ते दे रोजे नठणा नी पोऐ |
\v 21 "क्योंकि तिस बेले ऐसा कलेश होणा हे, जदिया संसारे दे शुरू ते लेई करी हुणे दीकर कदी नी होया, कने ना कदी होणा हे |
\v 22 "अगर सैह दिन घटाऐ नी जांदे, तां कोई बी इनसान नी बचदा, पर चुणया दिया बजा ने दिन घटाऐ जाणे न |
\v 23 "तिस बेले तुसां ने कोई बोले, की दिखा, मसीह ऐथू हे | या ओथु हे | तां भरोसा मत करदे |
\v 24 "क्योंकि झूठे मसीह कने झूठे भविष्यद्वक्ता मते होई पोंणे न, कने तिना बड्डे निशाण कने अनोखे कम्म दसणे न, ताकि होई सके तां जड़े चूंणयों न तिना जो भटकाई देंन |
\v 25 "दिखा, मैं पेहले ते ही तुसां ने ऐ सब कुछ बोली दिता हे |
\v 26 "इसताईं अगर सैह तुसां ने बोलन, 'की दिखा, सैह बंणे च हे', तां बाहर मत निकलदे ; 'दिखा, सैह कोठरियां च हे', तां भरोसा मत करदे |
\v 27 " क्योंकि जियां बिजली पूर्व ते निकली करी पश्चिम दीकर चमकदी जांदी हे, तियां ही आदमिये  दे पुत्रे बी ओंणा हे |
\v 28 "जिथू लाश होऐ, ओथु ई इल्लां कीठियां होणा |
\s आदमिये  दे पुत्रे दा दुबारा ओंणा
\p
\v 29 "तिना दिना दे कलेशां बाद इको दम नेरा होई जाणा हे, कने चन्द्रमे दी लौ चली जाणी, कने तारे अम्बरे ते पेई जाणे कने अम्बरे दियां शक्तियाँ हिलाई जांणिया न |
\v 30 "तालु आदमिये  दे पुत्रे दा निशाण अम्बरे च दुसणा, तालू धरतिया दे सारे कुलां दे लोकां छाती पिटणी ; कने आदमिये  दे पुत्रे जो बड़े सामर्थ्य कने महिमा सोगी बदलां पर ओंदे दिखणा |
\v 31 "तिनी तुरही दे बड्डे अखरे सोगी अपणे दूतां जो भेजणा हे, कने तिना अम्बरे दे इको छोरे ला लेई करी दूजे छोरे दीकर, कने चारों दिशां ते तिसदे चूंणे होऐ किठे करणे न |
\s अंजीरे दे रूखे दा उदाहरण
\p
\v 32 "अंजीर दे रूखे ते ऐ द्रष्टान्त सिखा : जालु उदियां डालियाँ नरम होई जांदिया न कने पत्ते निकलना लगदे न, तां तुहान्जो पता लगी जांदा हे की गर्मियां ओंणे बालियां न |
\v 33 इयां ई जालु तुसां इना सारियां गल्लां जो होंदे दिखदे न, तां समझी जा लिया की सैह बखे ई हे, मतलब की दरबाजे पर ई हे |"
\v 34 "मैं तुसां ने सच्च बोलदा हे, की जालु दीकर ऐ सारियां गल्लां पुरियां नी होई जांदियां न, तालू दीकर इसा पीड़िया दा अंत नी होणा हे |
\v 35 अम्बर कने धरती टली जांगी, पर मेरियां गल्लां कदी नी टलनियां न |"
\s जागदे रिया
\p
\v 36 "तिस रोजे कने तिसा घड़िया दे बारे च कोई नी जाणदा हे, ना ई स्वर्ग दूत, कने ना ई पुत्र, पर सिर्फ पिता ई जाणदा हे |
\v 37 "जियां नुहे दे रोज थे, तियां ही आदमिये  दे पुत्रे दा ओंण बी होणा हे |
\v 38 "क्योंकि जियां जल-प्रलय ते पेहले दे दिना च, जिस रोजे दीकर नुह जाहाजे पर नी चढ़या था, तालु दीकर लोक खांदे पिंदे थे, कने तिना चे ब्याह होंदे थे |
\v 39 कने जालु दीकर जल-प्रलय आई करी तिना जो रूड़ाई नी लेई गिया तालू दीकर तिना जो कुछ बी पता नी था, तियां ही आदमिये  दे पुत्रे बी ओंणा हे |
\v 40 "तिस बेले दो जणे खेतरे च होणे न, इको लेई लेंणा हे कने दूजा छडी जाणा हे |
\v 41 "दो जनानिया चक्की पिसा दियां होणिया, इको लेई जांणी, कने दुई छडी देंणी हे |
\v 42 "इसताईं जागदे रिया, क्योंकि तुहान्जो नि पता हे की तुहाड़े प्रभुऐ कुस रोजे ओंणा हे |
\v 43 "पर ऐ जाणी लिया की अगर घरे दे मालिके जो पता होंदा की चोरे कालू ओंणा हे, तां सैह जागदा रेंदा, कने अपणे घरे चोरी नी होणा दिंदा |
\v 44 "इस ताईं तेयार रिया, क्योंकि जिसा घड़िया दे बारे च सोचदे बी नी न, तिसा घड़िया आदमिये  दे पुत्रे आई जाणा हे |
\s भरोसे दे लाइक दास कने बुरा दास
\p
\v 45 सैह भरोसे जोगा कने अकली बाला नोकर कुण हे, जिसयो मालिके अपणे नोकारां चाकरां दा सरदार बणाया हे, ताकि टेमे पर तिना जो खांणा दे ?
\v 46 " धन्य हे सैह दास, जिसयो तिसदा मालिक आई करी तिसयो ऐदिया करदा दिखे |
\v 47 "मैं तुसां ने सच्च बोलदा हे ; सैह तिसयो अपणिया सारिया संपतिया दा अधिकारी बणांगा |
\v 48 "पर अगर सैह दुष्ट नोकर सोचणा लग्गे, की मेरे मालिके जो ओंणे जो देर हे |
\v 49 कने अपणे सोगी नोकरां जो कूटणा लग्गे, कने शराबियां सोगी खा पिऐ |
\v 50 तां तिस नोकरे दे मालिके ऐसे रोजे ओंणा हे, जिस रोजे सैह तिसदी राह नी दिखा दा हो, कने ऐ सी घड़ी की तिसयो पता ना हो,
\v 51 कने तिसयो सकत सजा देई करी, तिसदा हिस्सा कपटियां सोगी जोड़े, तालु तिनी रोंणा कने दंद पिणे |
\c 25
\s दस कुवारियां दा दृष्टान्त
\p
\v 1 " तालु स्वर्गे दा राज्य ' तिना दसा कुवारियां दे साईं होणा हे जड़ियां अपणिया मशालां लेई करी लाड़े ने मिलणे ताईं निकलियां न |
\v 2 " तिना चे पंज जाणियां मुर्ख न कने पंज समझदार थियां |
\v 3 " तिना मुर्खं कुवारियां अपणिया मशालां तां लियां, पर अपणे सोगी तेल नी लांदा |
\v 4 " पर समझदार कुवारियां अपणियां मशालां सोगी अपणिया-अपणिया कुपियाँ च तेल बी लांदा |
\v 5 " जालु लाड़े जो ओंणे च देर होई, तां सैह बोर होणा लगियां, कने से सोई गियां |
\v 6 "अधिया राती रोल्ला पिया, की दिखा, लाड़ा ओआ दा हे, तिसने मिलणे ताईं चला |
\v 7 " तालू सैह सारियां कुंवारियां उठी करी अपणिया-अपणिया मशाला ठिक करणा लगियां |
\v 8 " कने मुर्खां समझदारां ने बोलया, ' अपणे तेले च थोड़ा सांझो बी दिया, क्योंकि साड़ियां मशालां बुझी जा दियां न | '
\v 9 " पर समझदारां जबाब दिता, की ऐ साड़े कने तुहाड़े ताईं कदी पूरा नी होणा ; ठिक तां ऐ हे, की तुसां बेचणे बाले बाल जाई करी अपणे ताईं खरदी लिया |
\v 10 " जालु सैह खरीदणा जा दियां थियां, तां लाड़ा आई रिया, कने जड़ियां तेयार थियां, सैह तिसदे सोगी ब्याह करी के तिसदे घरे जो चली गियां कने दरबाजा बंद करी दिता |
\v 11 " इसदे बाद सैह दुईयां कुवारियां बी आई करी बोलणा लगियां, ' हे स्वामी, हे स्वामी, साड़े ताईं दरबाजा खोली दिया | '
\v 12 " तिनी जबाब दिता, की मैं तुसां ने सच्च बोलदा हे की, मैं तुहान्जो नी जाणदा हे |
\v 13 " इस ताईं जागदे रिया, क्योंकि तुसां ना तिस रोजे जो जाणदे न, ना तिसा घड़िया जो |
\s तोड़यां दा दृष्टान्त
\p
\v 14 " क्योंकि ऐ तिस आदमिये  दी हालत हे जिनी परदेस जांदे बेले अपणे नोकरां जो सदी करी अपणी सारी जमीन जयादात तिना जो देई दिती |
\v 15 " तिनी इकी जो पंज तोड़, दूजे जो दो, कने तरिऐ जो इको, हर इकी जो उदिया सामर्थ्य दे अनुसार दिता, कने फिरी परदेस चली गिया |
\v 16 तालु, जिसयो पंज तोड़े मिलयो थे, तिनी जट जाई करी तिना ने लेंन-देंन किता, कने पंज तोड़े होर कमाई ले |
\v 17 " इसी तरीके ने जिसयो दो मिलयो थे, तिनी बी दो होर कमाई ले |
\v 18 " पर जिसयो इको मिलया था, तिनी जाई करी मिटी खूणी, कने अपणे मालिके दे पेसे लुकाई दिते |
\v 19 " मते रोजां बाद मालिक आई करी तिना नोकरां ते लेखा लेंणा लगा |
\v 20 " जिसयो पंज तोड़े मिलयो थे, तिनी पंज तोड़े होर आंणी करी बोलया, हे मालिक, तू मिंजो पंज तोड़े दिते थे, दिख मैं पंज तोड़े होर कमायो न | '
\v 21 " तिसदे मालिके तिसयो बोलया, ' धन्य, तू खरा कने भरोसे दे लाइक नोकर हे, तू थोड़े च ही भरोसे दे लाईक रिया हे ; मैं तिजो होर मतियाँ चिजा दा अधिकारी बणाना हे | अपणे मालिके सोगी खुश हो |'
\v 22 " कने जिसयो दो तोड़े मिलयो थे, तिनी बी आई करी बोलया, ' हे मालिक तू मिंजो दो तोड़े दिते थे, दिख, मैं दो तोड़े होर कमायो न | '
\v 23 "तिसदे मालिके तिसयो बोलया, ' धन्य, तू खरा कने भरोसे दे लाइक नोकर हे, तू थोड़े च ई भरोसे दे लाइक रिया, मैं तीजो मतियाँ चिजा दा अधिकारी बणांगा | अपणे मालिके सोगी खुश हो | '
\v 24 "तालु जिसयो इको तोड़ा मिलया था, तिनी आई करी बोलया, ' हे मालिक, मैं तिजो जाणदा था की तू बड़ा सकत आदमी हे : जिथू कुथी तू नी रांदा हे ओथु बी तू बडदा हे, कने जिथू तू नी खलारदा हे ओथु तू बटोलदा हे | '
\v 25 ताईंतां मैं डरी गिया कने जाई करी तेरा तोड़ा मिटिया च लुकाई दिता ; दिख, 'जड़ा तेरा हे, सैह ऐ हे |'
\v 26 "तिसदे मालिके तिसयो जबाब दिता, हे दुष्ट कने आलसी नोकर ; तिजो पता था की, जिथू मैं नी रांदा हे ओथु मैं बडदा हे ; जिथू मैं नी खलारया ओथु ते मैं बटोलदा हे |
\v 27 तां तिजो ऐसा करणा चाईदा था की, मेरा पैसा सर्राफों जो देई दिंदा, फिरी मैं आई करी अपणा पैसा तिना ते ब्याजे समेत लेई लेंदा |
\v 28 इस तोड़े जो इसते लेई लिया, कने जिसदे बाल दस तोड़े न, तिसयो देई दिया |
\v 29 " क्योंकि जिस कुसी बाल हे, तिसयो होर दितया जाणा : पर जिसदे बाल नी हे, तिसते सैह बी लेई लेंणा जड़ा तिसदे बाल होंगा |
\v 30 " कने इस नकमे नोकरे जो बाहर नेरे च पाई दिया, जिथू तिनि रोंणा कने दंद पींणे |
\s इन्साफे दा रोज
\p
\v 31 " जालु आदमिये  दे पुत्रे अपणिया महिमा च ओंणा हे, कने स्वर्गदूते तिसदे सोगी ओंणा, तालू तिनि अपणिया महिमा दे सिहांसने पर विराजमान होणा |
\v 32 " कने सारियां जातियां तिसदे सामणे किठियां कितियां जाणीयां न ; जियां पुहाल भेडां जो बकरियां ते अलग करी दिंदा हे, तियां ई तिनि बी तिना जो इको दुजे ते अलग करणा हे |
\v 33 तिनी भेडां जो अपणे सजे पासे कने बकरियां जो खबे पासे खरेड़ना हे |
\v 34 " तालु राजे अपणे सजे पासे बालयां ने बोलणा की, ' हे मेरे पिता दे धन्य लोको, ओआ, कने तिस राज्य दे अधिकारी बणी जा, जड़ा संसारे दिया शुरू होंणे ते तुहाड़े ताईं तेयार कितया हे |
\v 35 क्योंकि मैं भूखा था, कने तुसां मिंजो खांणे जो दिता, मैं प्यासा था, कने तुसां मिंजो पांणी पियाया, मैं परदेसी था, तुसां मिंजो अपणे घरे रियाया ;
\v 36 मैं नगां था, तुसां मिंजो कपड़े दिते, मैं बिमार था, तुसां मेरा हाल चाल पुछया, मैं जेला च था, तां तुसां मिंजो ने मिलना आये | '
\v 37 " तालु धर्मियां तिसयो जबाब देंणा, ' की हे प्रभु, असां कालू तिजो भूखा दिखया कने खुआया ? या प्यासा दिखया, कने पांणी पियाया ?
\v 38 ' असां कालू तिजो परदेसी दिखया कने अपणे घरे रियाया या नंगा दिखया, कने कपड़े दिते ?
\v 39 ' असां तीजो कालू बिमार कने जेला च दिखया, कने तिजो ने मिलणा आये ? '
\v 40 " तालु राजे तिना जो जबाब देंणा, ' मैं तुसां ने सच्च बोलदा हे, की जड़ा तुसां मेरे इना छोटे ते छोटे भाईयां चे कुसी इकी दे सोगी कितया हे, सैह ई ही मेरे सोगी कितया हे | '
\v 41 " तालु तिनी खबे पासे बालयां ने बोलणा हे, ' हे श्रापित लोको मेर सामणे ते इसा अनन्त अगी च चली जा, जड़ी शेताने कने तिसदे दूतां ताईं तेयार कितियो हे |
\v 42 क्योंकि मैं भूखा था, तुसां मिंजो खांणे जो नी दिता, मैं प्यासा था, कने तुसां मिंजो पांणी नी पियाया ;
\v 43 मैं परदेसी था, कने तुसां मिंजो अपणे घरे नी रियाया ; मैं नंगा था, कने तुसां मिंजो कपड़े नी दिते ; कने मैं बिमार कने जेलां च था, तां तुसां मेरा हाल चाल नी पुछया | '
\v 44 " तालु तिना जबाब देंणा, की हे प्रभु, असां तिजो कालू भूखा, या प्यासा, या परदेसी, या नंगा, या बिमार, या जेला च दिखया, कने तेरी सेवा या टहल नी किती ?
\v 45 " तालु तिनी तिना जो जबाब देंणा, ' मैं तुसां ने सच्च बोलदा हे की तुसां जड़ा इना छोटे ते छोटे चे कुसी इकी दे सोगी नी कितया हे, से मेरे सोगी बी नी किता हे |'
\v 46 " कने इना अनन्त सजा भोगणी हे पर धर्मियां अनन्त जिन्दगियां च प्रवेश करणा हे |"
\c 26
\s यीशुऐ दे खिलाफ साजिश
\p
\v 1 जालु यीशु ऐ सारियां गल्लां बोली बैठा, तां अपणे चेलयां ने बोलणा लगा |
\v 2 " तुहान्जो पता हे, की दो रोजां बाद फसह दा त्योहारे हे, कने आदमिये दा पुत्र क्रूसे पर चढ़ाणे ताईं पकड़ाया जाणा हे | "
\v 3 तालु बड्डे याजक कने प्रजा दे पुरनिये काईफा नाऐ दे महायाजक दे अंगणे च किठे होए,
\v 4 कने अपु चे बिचार करणा लग्गे कि यीशुऐ जो धोखे ने पकड़ी करी मारी देंन |
\v 5 पर सैह बोलदे थे, की " त्योहारे दे टेमे नी, कुथी ईयां ना होऐ की लोकां च रोल्ला पेई जा |
\s बैतनिय्याह च यीशुऐ दा अभ्यंजन
\p
\v 6 जालु यीशु बैतनिय्याह च शमौन नाऐ दे कोढ़िऐ दे घरे था,
\v 7 तां इको जनानी संगमरमरे दे बांडे च बड़ा मेंहगा इत्र लेई करी तिसदे बाल आई कने जालु सैह खांणा खाणां बैठया था, तां तिना सैह तिसदे सिरे पर नियोरी दिता |
\v 8 ऐ दिखी करी तिसदे चेले रिसयाऐ कने बोलणा लग्गे, " इसदा कजो सत्यानाश किता ?
\v 9 इसयो तां खरे दामे च बेची करी कंगालां जो बंडी सकदे थे | "
\v 10 ऐ जाणी करी यीशुऐ तिना ने बोलया, " जनानिया जो कजो तंग करा दे न ? तिना मिंजो ने खरा किता हे |
\v 11 " कंगालां तां तुहाड़े सोगी हमेशा रेंणा हे, पर मैं तुहाड़े सोगी हमेशा नी रेंणा हे |
\v 12 " इना जड़ा इत्र मेरे शरीरे पर नियोरया हे, सैह मिंजो दबणे ताईं किता हे |
\v 13 " मैं तुसां ने सच्च बोलदा हे, की सारे संसार च जिथू कुथू बी ऐ सुसमाचार सुणाया जांगा, ओथु इसा दे इस कम्मे दा जिक्र बी इसा दिया यादा च कितया जाणा हे | "
\s यहूदा इस्करियोती दा भरोसा तोड़ना
\p
\v 14 यहूदा इस्करियोती, जड़ा बाहरां चेलयां चे इको था, तिनी बड्डे याजकां बाल जाई करी बोलया,
\v 15 " अगर मैं तिसयो तुहाड़े हथां च पकड़ाई दे, तां मिंजो क्या दिंगे ? " तिना तिसयो तीइ चांदिये दे सिक्के तोली करी देई दिते |
\v 16 कने सैह तालू ते ई तिसयो पकड़ाने दा मोका तोपणा लगी पिया |
\s चेलयां सोगी फसह दा आखरी भोज
\p
\v 17 अखमीरी रोटिया दे त्योहारे दे पेहले रोजे, चेले यीशुऐ बाल जाई करी पूछणा लग्गे, " तू कुथु फसह खांणा चाहंदा हे, तिथू असां जाई करी तेरे ताईं फसह खांणे दी तेयारी करन ? "
\v 18 तिनी बोलया, " शेहरे च जा कने अमुक नाऐ दे आदमिये बाल जाई करी बोला, की गुरु बोला दा हे, की मेरा टाइम नेड़े ई हे, कने मैं अपणे चेलयां सोगी तेरे ऐथू फसह दा त्योहारे मनाणा हे | "
\v 19 चेलयां यीशुऐ दा हुक्म मनया, कने फसह तेयार किता |
\v 20 जालु संझ होई तां सैह चेलयां सोगी खांणा खाणे ताईं बैठा |
\v 21 जालु सैह खा दे थे, तां यीशुऐ बोलया, " मैं तुसां ने सच्च बोला दा हे, की तुसां चे इकी मिंजो पकड़ाणा हे | "
\v 22 इसा गल्ला पर सैह बड़े उदास होई गे, कने सारे तिसयो पूछणा लग्गे, " हे गुरु, क्या सैह मैं हे ? "
\v 23 तिनी जबाब दिता, " जिनी मिंजो सोगी थालिया च हथ पाया हे, तिनी ई मिंजो पकड़ाणा हे |
\v 24 " आदमिये दे पुत्रे जियां तिसदे बारे च लिखया हे, तियां तिनी जाणा ई हे ; पर तिस आदमिये ताईं शोक हे जिनी आदमिये दे पुत्रे जो पकड़णा हे: अगर सैह आदमी पैदा नी होंदा तां ई तिसदे ताईं ठिक होणा था | "
\v 25 तालु तिसयो पकड़ाणे बाले यहुदे बोलया, "हे रब्बी, क्या सैह मैं हे ?" तिनी तिसने बोलया, "तू बोली बैठा |"
\s प्रभु भोज
\p
\v 26 जालु सैह खा दे थे तां यीशुऐ रोटि लेई, कने आशीष मंगी करी तोड़ी, कने चेलयां जो दिती कने बोलया, "लिया, खा ; ऐ मेरी शरीर हे |"
\v 27 फिरी तिनी कटोरा लेई करी धन्याबाद किता, कने तिना जो दिता केन बोलया, "तुसां सारे इस कटोरे ने पिया,
\v 28 क्योंकि ऐ बाचा दा मेरा सैह खून हे, जड़ा मतयां लोकां दे पापां दी माफी ताईं भहाया जांदा हे |
\v 29 "मैं तुसां ने बोलदा हे, की दाखा दा ऐ रस मैं तालू दीकर कदी नी पींगा, जालु दीकर तुहाड़े सोगी पिता दे राज्य च नौआं नी पी लें |"
\v 30 फिरी सैह भजन गाई करी जैतून दे पाहड़े पर गे |
\s पतरस दे मना करणे दी भविष्यवाणी
\p
\v 31 तालु यीशुऐ तिना ने बोलया, "तुसां सारयां ई अज राती मेरे बारे च इको ठोकर खांणी हे ; क्योंकि लिखया हे " की मैं पुहाल मारी देंणा हे ; कने झुंडे दियां भेडां तितर-बितर होई जाणा |"
\v 32 पर मैं जिन्दा होणे बाद तुहाड़े ते पेहले गलील च पुजणा हे | "
\v 33 इसा गल्ला पर पतरसे यीशुऐ ने बोलया, " अगर सारे तेरे बारे च ठोकर खांगे बी, पर मैं कदी बी ठोकर नी खांगा, "
\v 34 यीशुऐ तिसयो बोलया, " मैं तिजो ने सच्च बोलदा हे, की अज राती मुर्गे दी बांग देंणे ते पेहले, तू तीन बरी मिंजो ते मुकरी जाणा हे | "
\v 35 पतरसे यीशुऐ ने बोलया, " अगर मिंजो तेरे सोगी मरणा बी पौंगा, तमी मैं तिजो ते कदी नी मूकरगा | " कने इयां ई सारयां चेलयां बी बोलया |
\s गतसमनी च प्राथना
\p
\v 36 तालु यीशु अपणे चेलयां सोगी गतसमनी नाऐ दिया इको जगा च आया कने अपणे चेलयां ने बोलणा लगा, " एथू बेई रिया, जालु दीकर मैं ओथु प्राथना करदा हे | "
\v 37 सैह पतरस कने जब्दी दे दोनो पुत्रां जो सोगी लेई गिया, कने उदास कने रोंणा लगा |
\v 38 तालु तिनी तिना ने बोलया, "मेरा मन बड़ा उदास हे, एथू दीकर की मेरे प्राण निकली चलयो न | तुसां एथू ई रुका, कने मेरे सोगी जागदे रिया |"
\v 39 फिरी सैह थोड़ा होर अंगे जाई करी मुऐ भार पिया, कने प्राथना करणा लगा, "हे मेरे पिता, अगर होई सके तां ऐ कटोरा मिंजो ते टली जाऐ, तमि जियां मैं चाहंदा हे तियां नी हो, पर जियां तू चाहंदा हे, तियां ई हो |"
\v 40 फिरी चेलयां बाल आई करी तिना जो सोंदे दिखया, तां तिनी पतरसे जो बोलया, "तुसां क्या मेरे सोगी इको घड़ी बी नी जागी सके ?
\v 41 " जागदे रिया, कने प्राथना करदे रिया, ताकि तुहाड़ी परीक्षा ना होए | आत्मा तां तेयार हे, पर शरीर कमजोर हे |"
\v 42 फिरी तिनी दुजी बरी जाई करी ऐ प्राथना किती की, " हे मेरे पिता, अगर ऐ मेरे पित्यो बिना नी हटी सकदा हे तां तेरी इच्छा पुरी होए | "
\v 43 तालु तिनी आई करी तिना जो फिरी सुत्या दिखया, क्योंकि तिना दियां अखी निंद्रा ने भरूइयां थियां |
\v 44 तिना जो छडी करी सैह फिरी चली गिया, कने सेई गल दोवारा बोली करी, तिजी बरी प्राथना किती |
\v 45 तालु तिनी चेलयां बाल आई करी तिना जो बोलया, "हुण सोंदे रिया कने अराम करा: दिखा, सैह घड़ी आई गेई हे, कने आदमिये दा पुत्र पापियां दे हथे पकड़ाया जांदा हे |
\v 46 "उठा कने चला, कने दिखा, मिंजो पकड़ाणे बाला बखे आई रिया हे |"
\s यीशुऐ दा धोखे ने पकड़या जांणा
\p
\v 47 सैह हले ऐ गल बोला दा ई था की, यहूदा जड़ा तिना बाहरां चेलयां चे इको था, सैह कने तिसदे सोगी बड्डे याजकां कने लोकां दे पुरनिया दे पासे ते मते भरी लोक तलवारां कने डांगा लेई करी आये |
\v 48 तिनी यीशुऐ जो पकड़णने बाल्यां ने ऐ बोलया था की : "जिसदी मैं चूमी लेंगा, सैह ई यीशु हे, तिसयो तुसां पकड़ी लेनयो |
\v 49 तिनी जट यीशुऐ बाल आई करी बोलया, "हे रब्बी, नमस्ते | "कने तिसदियां बड़ियां भरी चूमियां लियां |
\v 50 यीशुऐ तिसयो बोलया, "हे दोस्त, जिसी कम्मे ताईं तू आया हे, तिसयो करी ले | "तालु तिना बखे आई करी यीशुऐ पर हथ पाया कने तिसयो पकड़ी लिया |
\v 51 यीशुये दे साथियां चे इकी अपणी तलवार कडी कने महायाजक दे इकी नोकरे पर चलाई करी तिसदे कन्न बडी दिते |
\v 52 तालु यीशुऐ तिसने बोलया, "अपणिया तलवारा म्याना च रख क्योंकि जड़े तलवारां चलादें न सैह तलवारा ने ही खत्म किते जाणे न |
\v 53 "तिजो क्या पता नी हे की मैं अपणे पिता ने विनती करी सकदा हे, कने तिनी स्वर्गदूते दियां बाहरां पलटना ते बी जादा स्वर्गदूत मेरे बाल हुण हाजिर करी देंणे ?
\v 54 "पर पबित्र शास्त्रां दियां सैह गल्लां की इयां ही होणा जरूरी हे कियां पुरियां होणियां ? "
\v 55 तालू यीशुऐ भिड़ा ने बोलया, "तुसां क्या तलवारां कने डांगा लेई करी मिंजो डाकुआं साईं पकड़ना आयो न ? मैं जालु हर रोज मंदरे च बेई करी उपदेश दिंदा था, तालू तां तुसां मिंजो नी पकड़या |
\v 56 "पर ऐ सब इस ताईं होया की भविष्यद्वक्तां दे बचन पुरे होन |" तालु सारे चेले तिसयो छडी करी नठी गे |
\s महासभा दे सामणे यीशु
\p
\v 57 तालू यीशुऐ जो पकड़ने बाले तिसयो काइफा नाऐ दे महायाजक बाल लेई आऐ, जिथू शास्त्री कने पुरनिये किठे होयो थे |
\v 58 कने पतरस दुरे-दुरे ते तिना दे पिच्छे-पिच्छे महायाजक दे अंगणे दीकर गिया, कने अंत दिखणे ताईं अंदर जाई करी पयादयां बखे बेई गिया |
\v 59 बड्डे याजक कने सारी महासभा यीशुऐ जो मारणे ताईं झुठिया गबाई या दिया तोपा च थे |
\v 60 पर मते झूठे गबाह ओंणे पर बी नी मिली | आखरी च दो जणे आये,
\v 61 कने बोलया, " की इनी बोलया था की मैं परमेश्वरे दे मंदरे जो ढाई सकदा हे, कने फिरी तिसयो तरें रोजां च बणाई सकदा हे | "
\v 62 तालु महायाजक तिसयो खड़े होई करी बोलया, " तू क्या कोई जबाब नी देंणा ? ऐ लोक तेरे खिलाफ क्या गबाई दे द न ? "
\v 63 पर यीशु चुप रिया | तालु महायाजक तिसयो बोलया " मैं तिजो जिंदे परमेश्वरे दी कसम दिंदा हे, कि अगर तू परमेश्वरे दा पुत्र मसीह हे, तां सांझो ने बोली दे | "
\v 64 यीशुऐ तिसने बोलया, " तू अपु ही बोली दिता हे ; कने मैं तुसां ने ऐ बी बोलदा हे, की हुण तुसां आदमिये दे पुत्रे जो सर्व शक्तिमान दे सजे पासे बेठ्या, कने अम्बरे दे बदला पर ओंदे दिखणा हे | "
\v 65 तालु महायाजक अपणे कपड़े फाड़ी करी बोलया, " इनी परमेश्वरे दी निंदा किती हे, हुण सांझो गबाह दी क्या जरूरत हे ? दिखा, तुसां बी हुणी ऐ निंदा सुणी हे ना |
\v 66 तुसां क्या सोचदे न ? "तिना जबाब दिता, "ऐ तां मारी देंणे जोगा हे |"
\v 67 तालु तिना तिसदे मुऐ पर थूक्या कने तिसयो मुक्के मारे, कने बाकियां थप्पड़ मारी करी बोलया,
\v 68 "हे मसीह, सांझो ने भविष्यद्वाणी करिके बोल की तिजो कुनी मारया ? "
\s पतरसे दा मना करणा
\p
\v 69 पतरस बाहर अंगणे च बेठ्या था तां इकी दासियाँ तिसदे बाल आई करी बोलया, "तू बी तां यीशु गलीली सोगी था |"
\v 70 तिनी सारयां दे सामणे ऐ बोली करी मना किता की, "मैं नी जाणदा की तू क्या बोला दी हे |"
\v 71 जालु सैह बाहर डेवढ़िया पर गिया, तां दुइया दासियाँ तिसयो दिखी करी तिना ने बोलया जड़े ओथु बेठ्यो थे की, "ऐ बी तां यीशु नासरिये सोगी था |"
\v 72 तिनी कसम खाई करी फिरी मना किता, "मैं इस आदमिये जो नी जाणदा हे | "
\v 73 थोड़िया देरा बाद जड़े लोक ओथु खड़ुत्यो थे, तिना पतरसे बाल आई करी तिसने बोलया, " सच्ची तू बी इना चे इको हे ; क्योंकि तेरी बोली तेरा सच्च दसा दी हे |"
\v 74 तालु सैह धिक्कारणा कने कसम खांणा लगा, "मैं इस आदमिये जो नी जाणदा | कने जट मुर्गे बांग देई दिती |
\v 75 तालु पतरसे जो यीशुऐ दियां बोलियां गल्लां याद आईयां, " मुर्गे दिया बांगा देंणे ला पेहले तू मिंजो तिन बरी मना करणा हे | " कने सैह बाहर जाई करी जोरे-जोरे ने रोंणा लगा |
\c 27
\s पिलातुस दे सामणे यीशु
\p
\v 1 जालु ब्याग होई तां सारे बड्डे याजकां कने लोका दे पुरनिया यीशुऐ जो मारी देंणे दी सलाह किती |
\v 2 कने तिना तिसयो बन्या कने ले जाई करी पिलातुस हाकिमे दे हथे देई दिता |
\s यहूदा दी आत्महत्या
\p
\v 3 जालु यीशुऐ जो पकड़ाणे बाले यहूदा दिखया की सैह दोषी ठेहराया गिया हे तां सैह बड़ा पछताया कने तिना ति चांदिये दे सिक्कयां जो बड्डे याजकां कने पुरनिया जो बापस देई आया |
\v 4 कने बोलया, " मैं बेकसूर जो मारणे ताईं पकड़ाणे दा पाप किता हे | " तिना बोलया, "सांझो क्या हे ? सैह तू ई जाण | "
\v 5 तालु सैह तिना सिक्यां जो मंदरे च फेंकी करी चली गिया, कने जाई करी फा लेई लिया अपु |
\v 6 बड्डे याजकां तिना सिक्यां जो लेई करी बोलया, " इना जो भंडारे च रखणा ठिक नी हे, क्योंकि ऐ खूने दा दाम हे | "
\v 7 तिना सलाह करिके तिना सिक्यां ने परदेशियां जो दबाणे ताईं कुम्हारे ला खेतर खरीदी लिया |
\v 8 इसा बजा ने तिस खेतरे जो अजे दीकर खूने दा खेतर बोलदे न |
\v 9 तालू जड़ा बचन यिर्मयाह भविष्यद्वक्ते बोलया था सैह पूरा होया : "तिना सैह ति सिक्के मतलब की तिस रखयो दामे जो (जिसयो इस्राएले दी ओलादो चे कितणयां ई ठहराया था) लेई लिया
\v 10 कने जियां प्रभुऐ मिंजो हुक्म दितया था तियां ई तिना जो कुम्हारे दे खेतरे दे दामे च देई दिता | "
\s पिलातुस दे सवाल
\p
\v 11 जालु यीशु हाकिमे दे सामणे खड़ुतया था, तां हाकिमे तिसयो पुछया, " तू क्या यहूदियां दा राजा हे ? " यीशुऐ तिसयो बोलया, " तू अपु ई बोला दा हे | "
\v 12 जालु बड्डे याजक कने पुरनिये तिस पर दोष लगा दे थे, तां तिनी कोई जबाब नी दिता |
\v 13 इस पर पिलातुसे तिसयो बोलया, " तू क्या सुंणा दा नी हे की, ऐ तेरे खिलाफ च कितणियां गबाई यां दे द न ? "
\v 14 पर तिनी तिसयो इकी बी गल्ला दा जबाब नी दिता, एथू दीकर की हाकिमे जो बड़ी हेरानी होई |
\s मौत दी सजा
\p
\v 15 हाकिमें दी ऐ रीती थी, की तिस त्योहारे च लोका ताईं कुसी इकी केदिये जो जिसयो सैह चांहदे थे, तिसयो सैह छडी दिंदा था |
\v 16 तिस बेले बरअब्बा नाऐ दा इको मनया नामी केदी था |
\v 17 जालु सैह किठे होए तां पिलातुसे तिना जो बोलया, " तुसां कुस्यो छुडाणा चांहदे न, ताकि मैं तुहाड़े ताईं तिसयो छडी दें ? बरअब्बे जो या यीशुऐ जो जिसयो मसीह बोलदे न ? "
\v 18 क्योंकि सैह जाणदा था की तिना तिसयो डाह ने पकड़बाया हे |
\v 19 जालु सैह न्याय दिया कुर्सिया पर बेठ्या था तां तिसदिया घरे बालिया तिसयो बोली भेजया था की, " तू तिस धर्मीऐ दे मामले च हथ मत पांदा ; क्योंकि मिंजो अज राती सूपने च तिसदिया बजा ने बड़ा दुख होया हे | "
\v 20 बड्डे याजकां कने पुरनिया लोकां जो भड़काया, ताकि सैह बरअब्बा जो मंगी लेन, कने यीशुऐ जो मारणे ताईं बोलन |
\v 21 हाकिमे तिना ते पुछया, " इना दोना चे कुस्यो चांहदे न, ताकि मैं तुहाड़े ताईं छडी दें ? " तिना बोलया, " बरअब्बा जो | "
\v 22 पिलातुसे तिना ते पुछया, " फिरी यीशुऐ दा क्या करणा, जिसयो मसीह बोलदे न ? " सबना बोलया, " इसयो क्रूसे पर चढ़ाई दिया | "
\v 23 हाकिमे बोलया, " कजो इनी क्या बुरा कम्म किता हे | " पर सैह होर जोर जोरे बोलणा लग्गे की, " इसयो क्रूसे पर चढ़ा | "
\v 24 जालु पिलातुसे दिखया, की कुछ नी बणा दा हे कने उल्टा होर जादा रोल्ला होंदा जादा हे, तां तिनी पांणी लेई करी भिड़ा दे सामणे अपणे हथ धोते कने बोलया, " मैं इस धर्मीऐ दे खूने ते निर्दोष हे ; हुण तुसां ई जाणा | "
\v 25 साबना लोकां जबाब दिता, " इसदा खून सांझो पर कने साड़िया ओलादी पर होऐ  | "
\v 26 इस पर तिनी बरअब्बा जो तिना ताईं छडी दिता, कने यीशुऐ जो कोड़े मारी करी सौंपी दिता, ताकि क्रूसे पर चढ़ाया जाये |
\s सिपाइयां दे जरिये यिशुऐ  दी बेसती
\p
\v 27 तालु हाकिमे दे सिपाईयां यीशुऐ जो किले च लेई जाई करी तिसदे चोरो पासे सारी पलटन खरेड़ी दिती,
\v 28 तिसदे सारे कपड़े उतारी करी तिसयो लाल रंगे दा बागा पेहनाया,
\v 29 कने कंडयां दा मुकुट बणाई करी तिसदे सिरे पर रख्या ; कने तिसदे सजे हथे च सरकंडा दिता कने यिशुऐ  दे सामणे झुकी करी तिसदा मजाक उड़ाणा लग्गे कने बोलया, "हे यहूदियां दे राजा नमस्ते | "
\v 30 कने तिस पर थूक्या कने सेई सरकंडा लेई करी तिसदे सिरे च मारणा लग्गे |
\v 31 जालु सैह तिसदा मजाक उड़ाई बैठे, तां सैह बागा बी तिस ते उतारी लिया कने फिरी तिसदे कपड़े तिसयो पेहनाऐ, कने क्रूसे पर चढ़ाणे ताईं लेई चले |
\s यिशुऐ  जो क्रूसे पर चढ़ाया जाणा
\p
\v 32 बाहर जांदे बेले तिना जो शमौन नाऐ दा इको कुरेनी आदमी मिला, तिना तिसयो बेकार च ई पकड़या ताकि सैह तिसदा क्रूस चुकी लेई चले |
\v 33 कने तिसयो गुलगुता नाऐ दिया जगा च अर्थात जिसयो खोपड़ी दी जगा बोलदे न, ओथु पुज्जी करी,
\v 34 तिना तिसयो पित मिलाई करी दाख रस पींणे जो दिता, पर तिनी चखी करी नी पिता |
\v 35 तालु तिना तिसयो क्रूसे पर चढ़ाया, कने चिठियां पाई करी तिसदे कपड़े बंडी ले |
\v 36 कने ओथु बेई करी तिसदा पेहरा देंणा लग्गे |
\v 37 कने तिसदा दोष पत्र तिसदे सिरे पर लाई दिता की " ऐ यहूदियां दा राजा हे यीशु हे | "
\v 38 तालु तिसदे सोगी दो डाकू इको सजे पासे कने इको खबे पासे क्रूसे पर चढ़ाऐ |
\v 39 कने ओंणे-जांणे बाले लोक सिरे हिलाई-हिलाई करी तिसदी निंदा करदे थे |
\v 40 कने बोलदे थे की, "ओ मंदरे जो ढांणे बाल्या कने तिसयो तरें रोजां च बणाणे बाल्या, अपणे आपे जो तां बचा | अगर तू परमेश्वरे दा पुत्र हे, तां क्रूसे ला उतरी आ |"
\v 41 इसी तरीके ने ई बड्डे याजक, शास्त्री कने पुरनिया समेत सारे तिसदा मजाक उड़ाई करी बोला दे थे की,
\v 42 इनी होरना जो तां बचाया पर अपणे आपे जो नी बचाई सकदा हे | ऐ तां ' इस्राएले दा राजा ' हे | अगर तू हुण क्रूसे ला उतरी ओऐ, तां असां तिजो पर भरोसा करणा |
\v 43 इनी परमेश्वरे पर भरोसा रखया हे, अगर सैह इसयो चाहंदा हे, तां हुण इसयो छुड़ाई ले, क्योंकि इनी बोलया था की, ' मैं परमेश्वरे दा पुत्र हे ' | "
\v 44 इयां ई सैह डाकू बी तिसदी बुराई करदे थे जड़े तिसदे सोगी क्रूसे पर चढ़ायो थे |
\s यीशुऐ दा प्राणा जो छडणा
\p
\v 45 तिस रोजे दोपेरा ला लेई करी तिजे पहर दीकर सारे देशे च नेहेरा होई गिया |
\v 46 तिजे पहर दे बखे यीशुऐ बड़े जोरे ने पुकारी बोलया, " एली, एली, लमा शबक्तनी ? " अर्थात " हे मेरे परमेश्वर, तू मिंजो कजो छडी दिता ? "
\v 47 जड़े ओथु थे, तिना चे कितणया ऐ सुणी करी बोलया, " सैह तां एलिय्याह जो पुकारा दा हे | "
\v 48 तिना चे इको बन्दा जट दोड़या, कने तिनी स्पंज लेई करी सिरके च डूबोई, कने सरकंडे पर रखी करी तिसयो चुसाया |
\v 49 होरनी बोलया, " रुकी जा, दिखदे न की, एलिय्याह इसयो बचाणा ओंदा हे की नी | "
\v 50 तालु यीशुऐ फिरी बड़े जोरे ने चिलाई करी अपणे प्राण छडी दिते |
\v 51 कने दिखा, मंदरे दा परदा उपरे ला लेई करी थले दीकर फटी करी तिसदे दो पिस होई गे, कने धरती कमी पेई कने पथर तिड़की गे |
\v 52 कने कबरां खुली गियां, कने सुतयो होए मते पबित्र लोकां दे शव जिन्दा होई गे,
\v 53 कने जिन्दा होणे बाद सैह कबरां ते निकली करी पबित्र शेहरां च गे, कने मत्यां जणया तिना जो दिखया |
\v 54 तालु सूबेदार कने जड़े तिसदे सोगी यीशुऐ दा पेहरा देदे थे, सैह भूकम्प कने जड़ा कुछ तिथू होया था, तिसयो दिखी करी बड्डे भरी डरी गे, कने बोलणा लग्गे " ऐ तां सच्ची ई परमेश्वरे दा पुत्र था | "
\v 55 ओथु मतियाँ जनानिया जड़ियां गलील ते ई यीशुऐ दी सेवा करदियां तिसदे सोगी आईयां थियां, सैह दुरे ते ई दिखा दियां थियां |
\v 56 तिना चे मरियम मगदलीनी, कने याकूब कने योसेस दी मां मरियम कने जब्दीऐ दे पुत्रां दी मां बी थी |
\s यीशुऐ दा दबाया जाणा
\p
\v 57 जालु संझ होई तां यूसुफ नाऐ दा अरिमतिया दा इको अमिर आदमी जड़ा अपु बी यीशुऐ दा चेला था, तिथू आया |
\v 58 तिनी पिलातुस बाल जाई करी यीशुऐ दी लाश मंगी | इस पर पिलातुसे देंणे दा हुक्म देई दिता |
\v 59 युसुफे लाशा लेई कने तिसयो चीटिया चादरा च लपेटया,
\v 60 कने तिसयो अपणिया नोईया कबरां च रख्या, जड़ी तिनी चटाना च बंणबाइयो थी, कने कबरां दे दरबाजे पर बडा पथर रखी करी चली गिया |
\v 61 कने मरियम मगदलीनी कने दुई मरियम ओथु कबरां दे सामणे बेठियां थियां |
\s कबरां पर पेहरा
\p
\v 62 दुऐ  रोजे जड़ा तेयारिया दे रोजे ते अगला दिन था, तिस रोजे बड्डे याजकां कने फरीसियां पिलातुसे बाल किठे होई करी बोलया,
\v 63 " हे महाराजा, सांझो याद हे, की तिनि भटकाणे बाले जिंदे बेले बोलया था की, ' मैं तिना रोजां बाद जिन्दा होई जाणा हे ' |
\v 64 हुक्म दे की तिना रोजां दीकर कबरां दी रखबाली किती जाऐ, कुथी इयां ना हो की तिसदे चेले आई करी तिसयो कडी नी लेई जान, कने लोकां जो बोलन की ' सैह मरयां चे जिन्दा होई गिया हे ' | तालु पीछला धोखा पेहले ते बी बुरा होणा हे | "
\v 65 पिलातुसे तिना जो बोलया, " तुहाड़े बाल पेहंइ दार तां हेन जा कने अपणिया समझा दे अनुसार रखबाली करा | "
\v 66 सैह पेहरेदारां जो सोगी लेई करी गे, कने पथरे पर मोहर लाई करी कबरां दी रखबाली किती |
\c 28
\s यीशुऐ दा जिन्दा होंणा
\p
\v 1 सब्ते दे रोजे बाद हफ्ते दे पेहले रोजे पौ फटदे ही मरियम मगदलीनी कने दुई मरियम कबरां जो दिखणा आईयां |
\v 2 कने दिखा इको बडा हिलण होया, क्योंकि प्रभुऐ दा इको दूत स्वर्गे ते उतरया था, कने बखे आई करी तिनी पथरे जो हटाई दिता, कने तिस पर बेई गिया |
\v 3 तिसदा रूप बिजलिया साईं था कने तिसदे कपड़े पाले साईं चमकीले थे |
\v 4 तिसदे डरे ने पेहरे दार कमी पे, कने मुर्दयाँ साईं होई गे |
\v 5 स्वर्गदूते जनानिया ने बोलया, " डरा मत, मिंजो पता हे की तुसां यीशुऐ जो तोपा दियां ने जिसयो क्रूसे पर चढ़ाया था |
\v 6 सैह ऐ थू नी हे, सैह तां अपणे बचने दे अनुसार जिन्दा होई गिया हे | ओआ इसा जगा जो दिखा जिथू प्रभु पिया था,
\v 7 जट जाई करी तिसदे चेलयां ने बोला की, सैह मरयां चे जिन्दा होई गिया हे ; सैह तुसां ला पेहले गलील जाई रिया हे, ओथु तुहान्जो तिसदे दर्शण होणे ! दिखा, मैं तुसां ने बोली दिता हे |"
\v 8 कने सैह डर कने बड़िया खुशिया ने कबरां ते तोलि बापस जाई करी तिसदे चेलयां जो खबर देंणे ताईं दोड़ी गियां |
\v 9 तालू यीशु तिना जो मिला | कने बोलया, "सलाम " | कने तिना बखे आई करी तिसदे पैरां जो पकड़ी करी तिसयो दण्डवत किता |
\v 10 तालु यीशुऐ तिना ने बोलया, " डरा मत ; मेरे भाईयां ने जाई करी बोला, की गलील जो चली जा ओथु मिंजो दिखणा हे | "
\s पेहरे दारां दी खबर
\p
\v 11 सैह चलियां ई थियां की, पेहरे दारां शेहरे च आई करी सारा हाल आई करी बड्डे याजकां जो सुणाया |
\v 12 तालु तिना पुरनिया सोगी किठे होई करी सलाह किती, कने सिपाईयां जो मती सारी चांदी देई करी बोलया |
\v 13 " ऐ बोलनयो की राती जालु असां सुत्यो थे, तां तिसदे चेले आई करी तिसयो चोरी लेई गे |
\v 14 कने अगर ऐ गल हाकिमे दे कन्ना दीकर पुजगी, तां असां तिसयो समझाई लेंगे कने तुसां जो जोखिमे ला बचाई लेंगे |
\v 15 तिना पेसा लेई करी जियां तिना जो सिखया था, तियां ई किता | ऐ गल अजे दीकर यहूदियां च प्रचलित हे |
\s यीशुऐ दा दिखाई देंणा कने आखरी हुक्म
\p
\v 16 कने गयारां चेले गलील दे तिस पाहड़े पर गे, जड़ा यीशुऐ तिना जो दसया था |
\v 17 कने तिना तिसदे दर्शण पाई करी तिसयो प्रणाम किते, पर कुसी-कुसी जो शक होया |
\v 18 यीशुऐ तिना बाल आई करी बोलया, " स्वर्ग कने धरतिया दा सारा हक मिंजो दितया हे |
\v 19 " इस ताईं तुसां जाई करी सब जातियां दे लोकां जो चेले बणा ; कने तिना जो पिता, कने पुत्र, कने पबित्र आत्मा दे नाऐ ने बपतिस्मा दीया,
\v 20 " कने तिना जो सारियां गल्लां जिना दा मैं तुहान्जो हुक्म दितया हे, तिना जो मनणा सिखा : कने दिखा, मैं संसारे दे अंत दीकर हमेशा तुहाड़े सोगी हे | "
